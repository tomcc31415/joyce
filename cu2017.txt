Hoopvol Realistisch
Voorstellen voor een samenleving met toekomst
Verkiezingsprogramma 2017-2021
Verkiezingsprogramma 2017-2021
Vastgesteld door het partijcongres op 26 november 2016
Samenstelling programmacommissie
Carla Dik-Faber, Pieter Grinwis, Wouter Langendoen, Wouter de Jong (voorzitter),
Hanneke Palm, Arne Schaddelee, Harmke Vlieg-Kempe met ondersteuning van
Menno van Hulst en Rieneke Versteegt
Adviseurs
Piet Adema, Wouter Beekers, Peter van Dalen, Peter Ester, Ard Kleijer, Roel Kuiper,
Gert-Jan Segers, Jarin van der Zande
 Verkiezingsprogramma 2017-2021 1
Inhoud
Hoop voor het goede leven 4
Hoofdlijnen Verkiezingsprogramma 7
Hoofdstuk 1 Voor de samenleving 11
De Grondwet: nationaal symbool voor waardenvol samenleven 11
Maatschappelijke dienstplicht: verbinding in een verdeeld land 12
Zeggenschap over je leefomgeving 13
Hoofdstuk 2 Overheidsfinanciën: toekomstvast 16
Hoofdstuk 3 Belastingstelsel: eerlijk, eenvoudig, groen 17
Hoofdstuk 4 Vrede, vrijheid en veiligheid 20
Maatschappelijke vrede en vrijheid 20
Veiligheid 21
Publieke gerechtigheid 23
Hoofdstuk 5 Asiel, migratie en integratie 28
Asielbeleid 28
Integratie 31
Hoofdstuk 6 Gezin en jeugd 33
Ruimte voor gezinnen De ChristenUnie kiest voor: 33
Sterke gezinnen 34
Effectieve ondersteuning 35
Hoofdstuk 7 Onderwijs 37
Hoofdstuk 8 Zorg met een hart 42
Zorg dicht bij mensen 42
Waardig en waardevol oud worden 43
Inclusieve samenleving: investeren voor mensen met een beperking 45
 Verkiezingsprogramma 2017-2021 2
Markt en mens: herstel van balans 47
Zeggenschap in de zorg 48
Preventie 49
Medische ethiek 50
Hoofdstuk 9 Werk en Sociale zekerheid 53
Werken aan zekerheid 54
Lagere werkgeverslasten bij ziekte 54
Eerlijk belonen 55
Eerlijk werk voor iedereen 55
(Even) niet werken 57
Werken met een beperking 57
Werken aan schulden 58
Pensioenstelsel: solidair en houdbaar 59
Hoofdstuk 10 Economie: slim, groen en gezond 61
Ruimte voor ondernemers 61
Innovatie en onderzoek 63
Industrie 64
Starters en doorgroeiers 65
Maatschappelijk verantwoord ondernemerschap 65
Sociaal ondernemerschap 67
Banken: ten dienste van de samenleving 67
Ruimte voor boeren en tuinders 68
Ruimte voor vissers 73
Hoofdstuk 11 Leefomgeving: leefbaar, groen en schoon 75
Klimaat, grondstoffen en energie 75
Mobiliteit en infra 79
Ruimte 80
Wonen 82
Water en scheepvaart 84
Natuur 84
Cultuur en erfgoed 86
 Verkiezingsprogramma 2017-2021 3
Hoofdstuk 12 Europa: tijd voor een herontwerp 89
Terug naar de bedoeling 89
Asiel en migratie 90
Economie en de euro 91
Vrijhandel 92
Klimaat, landbouw, natuur en visserij 93
Hoofdstuk 13 Dienstbaar in de wereld 94
Mensenrechtenbeleid:coherent, geloofwaardig 94
Godsdienstvrijheid bevorderen 95
Israël en de Palestijnen: rechtvaardige vrede 96
Verantwoordelijk naar het verleden, opdracht voor de toekomst 97
Ontwikkelingssamenwerking 99
Defensie 102
Hoofdstuk 14 Investeren in de regio 106
 Verkiezingsprogramma 2017-2021 4
Hoop voor het goede leven
Nederland is een goed land om in te leven. Met initiatiefrijke burgers, innovatieve
ondernemers en een goed georganiseerde overheid. Uitgangspunten voor een toekomst met
perspectief, waarin de samenleving kan bloeien en mensen, jong, oud, sterk en kwetsbaar tot
hun recht komen.
Tegelijk is er in ons land ook veel onzekerheid, verdeeldheid en onvrede. Velen kijken niet
hoopvol, maar juist somber naar de toekomst. Velen zijn verontwaardigd en voelen zich
verwaarloosd.
Wat is er aan de gang in ons land? Ons land dat zich eeuwenlang als een christelijke natie
heeft ontwikkeld. Waar geloofsvrijheid bloeide. Waar in essentie christelijke waarden als
menselijke waardigheid, gelijkwaardigheid, naastenliefde, verdraagzaamheid en zorg voor
onze omgeving centraal stonden. Waar goed bestuur staat voor het bevorderen van
maatschappelijke vrede. Waar komt die onvrede vandaan?
Breuklijnen
Op het eerste gezicht lijkt er weinig aan de hand. We leven in een van de gelukkigste,
veiligste, minst corrupte, meest welvarende en best georganiseerde landen van de wereld.
Zeer velen zetten zich belangeloos in als mantelzorger of vrijwilliger. De banenmotor draait
weer, de werkloosheid daalt. Maar toch is er boosheid. Over krimpende pensioenen, over
verschralende zorg. Over kansloosheid op de arbeidsmarkt als 50+’er. Over het soms al 10
jaar uitblijven van een vast contract. Over Europa dat veel geld kost en weinig oplost. Over
groepen migranten die meer loyaal aan het land van herkomst zijn dan aan Nederland. Er is
het gevoel dat onze Nederlandse identiteit en de kernwaarden van onze samenleving onder
druk staan. Dat een maatschappij is ontstaan met meer ‘ik’ dan ‘wij’.
Heeft de politiek hier een antwoord op? Kunnen we saamhorigheid, perspectief en hoop
bieden? Of alleen maar meer verdeeldheid en het aanwijzen van zondebokken in binnen- en
buitenland?
De ChristenUnie onderkent dat onze tijd grote vraagstukken kent: een haperende, op schulden
gebouwde en niet duurzame wereldeconomie, tweedeling op de arbeidsmarkt tussen flex en
vast. Een pensioenstelsel met tegenstellingen tussen jong en oud, premiebetaler en
pensioenontvanger. Een ingewikkeld en oneerlijk belastingstelsel. Grote bedrijven en rijken die
belasting ontwijken terwijl de gewone burger de verzorgingsstaat ziet afbrokkelen.
Vluchtelingen die ook aanspraak maken op schaarse woningen en banen. Klimaatverandering
die om ingrijpende maatregelen vraagt. (Burger-)oorlogen aan de grenzen van Europa,
terroristische aanslagen en islamitische radicalisering die onze veiligheid en vrede bedreigen.
Turkije en Rusland die steeds autocratischer hun eigen weg gaan.
Die vraagstukken vragen om een doordacht en samenbindend antwoord van de politiek. Niet
om meer polarisatie, maar om praktische oplossingen.
 Verkiezingsprogramma 2017-2021 5
Identiteitscrisis
De ChristenUnie is van oordeel dat ons land zich in een diepe identiteitscrisis bevindt. Een
identiteitscrisis die duidelijk maakt dat deze tijd vraagt om meer dan financiële houdbaarheid
en economische groei. We hebben behoefte aan een moreel antwoord dat ten diepste gaat
over de vraag: wat voor samenleving willen we zijn? Welke waarden dragen ons bestaan? Wat
vinden we echt belangrijk?
De ChristenUnie denkt dat er veel te lang, veel te weinig oog is geweest voor de grote
groepen in de samenleving die niet hebben geprofiteerd van globalisering, vrijhandel,
innovatie en open grenzen. Ook zien wij dat decennia van cultuurrelativisme het zicht op de
samenbindende, ten diepste christelijke waarden van onze samenleving hebben weggenomen.
En dat daar terecht onvrede en frustratie uit ontstaat.
Hoop
Nederland staat voor grote uitdagingen, maar kan die naar onze overtuiging zeker aan.
Daarvoor is het wél nodig dat leiders in overheid, publieke organisaties en bedrijfsleven hun
moreel kompas hervinden. Dat de in basis christelijke grondwaarden van onze rechtstaat en
samenleving weer worden hervonden. Dat in beleid en uitvoering de mens en de menselijke
maat weer centraal komt te staan. Dat de nadruk op “ik en mijn recht” plaatsmaakt voor “wij
met en voor elkaar”. De samenleving dat is niet de overheid die er is om voor mij te zorgen,
dat is niet de ander die de schuld is van mijn probleem. Nee, de samenleving: dat zijn wijzelf
en daar nemen we allemaal onze verantwoordelijkheid voor. Nieuwkomer en Nederlander, oud
en jong, arm en rijk.
Het goede leven
Wij geloven dat God deze wereld heeft geschapen en de mensen opdracht heeft gegeven
vrede na te streven en dienstbaar te zijn aan elkaar. Wij geloven daarom dat christelijke
uitgangspunten in de politiek relevant zijn voor Nederland. Dat het centraal stellen van
christelijke waarden goed is voor onze samenleving en ook een kompas geeft om op te
koersen.
Als christelijke partij onderkennen wij daarbij de grenzen van de maakbaarheid. De oorzaken
van veel van de genoemde vraagstukken liggen maar deels binnen het bereik van de
(nationale) overheid. De erkenning van de inherente gebrokenheid van ons bestaan gaat
gepaard met de onderkenning dat de overheid niet alles gaat oplossen. Tegelijk geloven we
wel dat goed bestuur en goed moreel leiderschap de basis vormen en kansen scheppen voor
een bloeiende samenleving. Een land met samenwerkende burgers, ondernemerschap en
mensen die omzien naar elkaar en de schepping. Met een overheid die het zwakke beschermt
en het sterke reguleert en zo vrede sticht naar de oproep uit Psalm 72:4 (“…recht doen aan de
zwakken en redding bieden aan de armen” ).
Toekomst voor onze kinderen
Denkend aan een hoopvolle toekomst kiezen wij als ChristenUnie principieel voor toekomstige
generaties. Daarom willen we een gezonde en groene economie; een verantwoord klimaat- en 
 Verkiezingsprogramma 2017-2021 6
energiebeleid; goed en toegankelijk onderwijs en een einde aan de tweedeling op de
arbeidsmarkt. We willen een open en inclusieve samenleving met gelijke kansen voor alle
jongeren en een voor jong en oud eerlijk en houdbaar pensioenbeleid. Wij willen een land
waar de schepping wordt beheerd en behouden voor volgende generaties en waar de kwaliteit
van water, lucht, bodem en natuur weer vooruit gaat.
Iedereen telt mee
Wij kiezen voor een land waar uit liefde voor de naaste iedereen meetelt. Daarom willen we
een land waar het leven altijd beschermwaardig is en gezinnen veilige havens kunnen zijn.
Een land waar vluchtelingen én mensen met een beperking, zorgbehoevende ouderen én
mensen aan de onderkant van de arbeidsmarkt, Nederlanders die vele generaties hier leven
én (kinderen van) migranten gelijkwaardig meetellen. En meetellen betekent in onze ogen ook
meedoen. De ChristenUnie staat voor een samenleving waar iedereen betaald of onbetaald,
jong of oud, een bijdrage levert.
Opkomen voor vrede en vrijheid
De ChristenUnie komt op voor de vrijheid van godsdienst, vrijheid van meningsuiting en
vrijheid van onderwijs. Met een heroriëntatie op wie we als land zijn, waar we vandaan komen
en waar we (grondwettelijk) voor staan. En we komen ook op voor de verdediging van die
vrijheid en die identiteit tegen bedreigingen van binnenuit en van buitenaf. Wij willen een land
waar tegenstellingen afnemen doordat we weer zien wat we gemeenschappelijk hebben.
De ChristenUnie is een partij die politiek bedrijft vanuit de overtuiging dat de overheid
bescheiden moet zijn en betrokken op mensen. Een partij die pal staat voor onze christelijke
waarden en vrijheden. Een partij die veel hoopvolle voorbeelden ziet van talentvolle mensen
die zich inzetten voor de samenleving, maar die ook weet dat in onze gebroken wereld de
overheid moet staan voor wie zorg nodig heeft.
 Verkiezingsprogramma 2017-2021 7
Hoofdlijnen Verkiezingsprogramma
De ChristenUnie kiest in haar programma voor een samenleving met hoop en perspectief
gebaseerd op menselijke waardigheid, gelijkwaardigheid, vrijheid, naastenliefde,
verdraagzaamheid en zorg voor de schepping. Waarin de toekomst van onze kinderen centraal
staat. Een samenleving waarin iedereen meetelt en waarin we vrij, veilig en in vrede met
elkaar kunnen leven.
1. We willen het beste voor onze kinderen
Veilige gezinnen zijn de beste plek om op te groeien. De ChristenUnie kiest voor de toekomst
van onze kinderen. De ChristenUnie staat voor de keuzevrijheid in gezinnen bij de combinatie
zorg en werk. We investeren daarom 1 miljard extra in kansen voor kinderen en
gezinnen door verhoging van kinderbijslag en kindgebonden budget, en uitbreiding
van bevallings-, ouderschaps- en zorgverlof.
Daarom willen wij ook het beste onderwijs voor zo veel mogelijk mensen. Wij gaan
1 miljard investeren in leraren, levenslang leren en beter beroepsonderwijs, dat
echt aansluit bij de arbeidsmarkt. We trekken extra geld uit voor onderzoek en innovatie
en we voeren de basisbeurs weer in voor iedereen die wil studeren.
2. Zorg met een hart, zorg dicht bij mensen
Al het leven, in gaafheid en gebrokenheid, verdient het om tot ontplooiing te komen, om te
worden beschermd en om zorg te ontvangen als dat nodig is. Vanaf het ontstaan van het
leven tot aan het sterven. De ChristenUnie staat voor zorg die dichtbij is georganiseerd.
Zorg op een menselijke schaal en met een menselijk gezicht. Zorg op maat en niet zorg van
de plank. Wij willen meer ruimte voor huisartsen en wijkverpleegkundigen en zorg
in de thuissituatie. Het eigen risico wordt fors verlaagd en we kappen in het woud van
polissen. Alle specialisten moeten in loondienst. De beste verpleeghuiszorg wordt de
norm. Stapeling van eigen bijdragen gaan we tegen, chronisch zieken en
gehandicapten worden ontzien. En we investeren fors in preventie: voorkomen is immers
beter dan genezen.
3. We willen wérkende integratie
Mensenrechten zijn universeel, burgerrechten horen bij een land. Medemens ben je,
medeburger word je niet vanzelf. Deze notie ontbreekt tot op heden in het Nederlandse
migratie- en integratiebeleid. Met een verblijfsvergunning krijg je in Nederland recht op
bijstand, toeslagen en regelingen die samenhangen met onze verzorgingsstaat.
Veel nieuwkomers komen echter bijna niet weg uit ons te beschermende en weinig
activerende vangnet. Een aantal migranten heeft ook weinig loyaliteit aan en binding met onze
rechtsstaat. De huidige aanpak werkt niet. De ChristenUnie blijft pal staan voor het recht van
de vreemdeling en de vluchteling, dat blijft ons christelijk uitgangspunt. Maar we denken wel
dat het tijd is voor een ander model. Een activerend en ontzorgend model met een 
 Verkiezingsprogramma 2017-2021 8
zolang als nodig, maar in principe 2-jarig fulltime verplicht leer-werktraject met
taal, burgerschapsvorming en (vrijwilligers)werk. Zo helpen we nieuwkomers vanaf
dag één echt burger van dit land te worden, echt lid van onze gemeenschap. Door voluit mee
te doen. Tijdens dat traject wordt in natura voorzien in onderdak, zorg, onderwijs, toegang tot
de arbeidsmarkt en zo nodig leefgeld. Uitstroom uit dit traject kan in principe alleen na
goede toetsing.
4. We versnellen naar een groene economie
Nederland gaat vooroplopen bij de transitie naar een schone en circulaire economie.
Klimaatverandering is een feit en heeft grote gevolgen, niet alleen voor onszelf, maar juist ook
voor arme landen en gebieden. Het is een zaak van recht doen en verantwoordelijkheid
nemen om daar nu voortvarend mee aan de slag te gaan. Afhankelijkheid van fossiele energie
is ook niet vol te houden, bedreigt onze gezondheid en maakt onze economie kwetsbaar voor
invloed van buitenlandse mogendheden. Nu verduurzamen geeft ons een voorsprong in
technologische innovatie en kansen op export. De ChristenUnie wil samen met
ondernemers en burgers in één generatie een volledig duurzame
energievoorziening realiseren. We investeren in innovatie en een veilige delta, we maken
energiebesparing aantrekkelijker en we betalen dat door vervuiling meer te belasten.
Ook stellen we voor een deel van de pensioenvermogens in de energietransitie te investeren.
5. Samenleving: wat doet u voor uw land?
Vraag niet wat je land voor jou kan doen, maar vraag wat je voor je land kunt betekenen.
De ChristenUnie is voor de invoering van een maatschappelijk dienstplicht voor
iedereen die 18 wordt. De dienstplicht kan breed en flexibel worden ingevuld, in alle
maatschappelijke sectoren, van zorg en sport tot veiligheid, van bestuurswerk tot stage.
Maatschappelijke dienstplicht biedt veel kansen. De mogelijkheid van extra ondersteuning in
de zorg, het onderwijs en het openbaar groen. Omgevingen waar jongeren zich - of ze nu van
het platteland of uit een grootstedelijke (achterstands)wijk komen, of ze hoger onderwijs of
vmbo hebben gevolgd - de normen en waarden van onze samenleving eigen kunnen maken,
integratie wordt gestimuleerd en werkervaring kan worden opgedaan. We maken het
mogelijk door het vervullen van deze dienstplicht (een deel van) je studie- of
andere schulden af te lossen.
6. Werk met perspectief voor ondernemer en werknemer
Jongeren sneller een vaste baan, een werkloze oudere weer aan het werk, jonge ouders die
meer naar eigen inzicht arbeid en zorg kunnen combineren en verdelen. Dat is ons ideaal.
De VAR komt terug, modelcontracten werken niet.
Zzp’ers krijgen een collectieve arbeidsongeschiktheidsverzekering op minimumniveau. De WW
wordt omgebouwd naar WOW: Werk-Opleiding-Werk met inzet van de transitievergoeding.
Hoe langer flex, hoe langer de contractduur. Voor kleinere bedrijven wordt loon doorbetalen
bij ziekte en arbeidsongeschiktheid beperkt tot één jaar. Voor grotere bedrijven wordt de
periode beperkt dat ze verantwoordelijk zijn voor oud-werknemers die ziek zijn. Werk gaat 
 Verkiezingsprogramma 2017-2021 9
meer lonen door de lasten op arbeid fors te verlagen. Dat leidt tot meer nettoloon en
goedkopere arbeid. Bovendien komt er een tegemoetkoming voor bedrijven voor
mantelzorgkosten, het in dienst nemen van ouderen en het in dienst nemen van mensen met
een afstand tot de arbeidsmarkt.
7. Eerlijke belastingen, houdbare pensioenen
De ChristenUnie hervormt het belastingstelsel, waardoor de belastingen eenvoudiger,
eerlijker en groener worden en werken lonender. Deze stelselherziening verlaagt de lasten
voor huishoudens per saldo met ca. 5 miljard euro. Alle groepen, maar vooral de lage- en
middeninkomens, houden meer over van hun verdiende euro, van jong tot oud, van
eenverdienersgezinnen met jonge kinderen tot ouderen met een klein aanvullend pensioen.
De ChristenUnie stelt een tweeschijventarief voor in de loon- en inkomstenbelasting.
Een basistarief van 35% tot een inkomen van € 70.000 (2x modaal) en een
toptarief van 49% voor de hogere inkomens. Op termijn kan het basistarief verder
omlaag. Alle aftrekposten worden fiscaal aftrekbaar tegen het basistarief. Milieuvervuiling
wordt zwaarder belast en bij het lage btw-tarief komt de focus meer op de eerste
levensbehoeften te liggen.
We gunnen iedereen een goed pensioen, ook de jongeren. De ChristenUnie wil een eerlijk
en houdbaar pensioenstelsel voor iedereen en een einde aan de tweedeling tussen jong en
oud. Daarom zijn wij voor een pensioenhervorming. Er komt een persoonlijk pensioenpotje,
de verplichte deelname en collectieve risicodeling behouden we. Gepensioneerden worden
door deze veranderingen niet in hun koopkracht geraakt.
8. Europa met toekomst
De ChristenUnie gelooft in Europa als continent van vrede, veiligheid, welvaart en
solidariteit. Maar de ChristenUnie gelooft niet in een uitdijende Europese Unie met steeds
meer Brusselse bevoegdheden. De Europese Commissie moet weer ondersteunend worden
aan de lidstaten door onder andere het vergaand terugdraaien van het initiatiefrecht.
Het is tijd voor een serieus herontwerp van het Europese gebouw om te voorkomen
dat we de essentiële Europese samenwerking kwijtraken door afbrokkelend draagvlak in onze
samenlevingen. Het is tijd dat we de diepe waarde weer laten zien van vrede door
samenwerking, kracht door eensgezindheid, welvaart door handel en gezondheid door hoge
standaarden voor mens en milieu. Het wordt tijd om de ergernis over bemoeizucht,
bureaucratie en verlies aan soevereiniteit kwijt te raken, doordat de Europese Unie echt
verandert. De eurozone is nog steeds niet in veilig vaarwater. Wij zijn tegen een eenzijdig
verlaten van de eurozone, maar als het nodig is de euro op te geven om de Unie te
redden dan zijn we daar voor.
9. Impuls voor de regio
De ChristenUnie wil een investeringsprogramma voor de regio’s. Veel van de (extra)
middelen voor veiligheid, infrastructuur en energietransitie moeten ten goede komen aan de
regionale economie. De regionale infrastructuur van weg, water en rail kent nog veel 
 Verkiezingsprogramma 2017-2021 10
knelpunten die kunnen worden verbeterd. De extra investeringen in defensie moeten leiden
tot gerichte investeringen buiten de Randstad: (her)opening van kazernes, extra
werkgelegenheid en een economische impuls voor de regio’s van ons land. De extra uitgaven
voor verduurzaming van onze energievoorzieningen sturen we zo veel mogelijk naar de regio.
Noord-Nederland wordt een gebied waar innovaties op energiegebied in de praktijk als eerste
worden toegepast.
10. Investeer in vrede en veiligheid
De wereld is de afgelopen jaren niet stabieler geworden. Conflicten elders en terreur en
spanningen hier zijn meer dan ooit met elkaar verknoopt. De ChristenUnie heeft de NAVOnorm
van 2% als uiteindelijk doel, maar wil dat de defensieuitgaven in de komende
kabinetsperiode ten minste met structureel 2 miljard euro groeien. Daarnaast investeert de
ChristenUnie extra in politie, in 1000 extra wijkagenten en extra recherchecapaciteit.
We maken minimaal 1 miljard extra vrij om te investeren in regionale opvang, veiligheid,
stabiliteit en ontwikkeling in crisisgebieden. De uitgaven voor zuivere
ontwikkelingssamenwerking groeien daarmee weer in de richting van 0,7% van ons BNP.
 Verkiezingsprogramma 2017-2021 11
Hoofdstuk 1
Voor de samenleving
In Nederland is veel om dankbaar voor te zijn, we leven in een welvarend land met vrijheid,
goede gezondheidszorg en een gezonde rechtsstaat. In 2015 waarderen Nederlanders de
tevredenheid met hun leven gemiddeld met een 7,8. Daarmee staat Nederland op de vijfde
plek in de Europese Unie.
De ChristenUnie gelooft in een samenleving die gebaseerd is op naastenliefde. Mensen zijn
geschapen als sociale, creatieve en verantwoordelijke wezens. Die verantwoordelijkheid volgt
uit de vrijheid die we van onze Schepper hebben gekregen. De overheid beschermt en
respecteert deze vrijheid.
Dat goede samenleven is niet het werk van overheid of van individuen, maar van mensen en
maatschappelijke verbanden samen. De ChristenUnie staat voor een overheid die vrede sticht,
zich inzet om mensen tot hun recht te laten komen, solidariteit in de samenleving in stand te
houden en te bevorderen, en kwetsbaar leven te beschermen. Voor een samenleving is het
van belang dat mensen met vreugde verantwoordelijkheid dragen voor elkaar en voor de
schepping als ons gemeenschappelijk huis. De kwaliteit van een gemeenschap blijkt onder
andere uit de mate waarin mensen de ruimte krijgen om zich te ontplooien, ruimte bestaat
voor minderheden, en natuur en milieu tot hun recht komen.
De Grondwet: nationaal symbool voor waardenvol samenleven
Gemeenschappelijke waarden en normen zijn nodig om met verschillende bevolkingsgroepen
één samenleving te vormen en in vrede met elkaar om te gaan. De ChristenUnie benoemt
vanuit de christelijke traditie als gemeenschappelijke waarden van onze samenleving:
menselijke waardigheid, gelijkwaardigheid, naastenliefde, verdraagzaamheid, zorg
voor de schepping en geloofsvrijheid. Die waarden hebben we hoog te houden. Niet
omdat in Nederland en Europa alles goed is gegaan: slavernij en genocide zijn inktzwarte
perioden uit onze geschiedenis. Maar de waarden van ons werelddeel zijn het uitdragen en
verdedigen waard. In ons land met veel verschillende nationaliteiten en afkomsten, met zoveel
culturen en religies, is een gemeenschappelijke basis hard nodig. Niet om verschillen op te
heffen, maar juist om met verschillen – soms pijnlijke – om te kunnen gaan. Alleen zo kunnen
we een open samenleving bewaren. Een samenleving met ruimte voor veelkleurigheid en
verschil, zonder naïef te zijn over onvrije stromingen.
De democratische rechtsstaat, waarin de vrijheidsrechten worden onderhouden en beschermd,
staat daarbij centraal. De ChristenUnie staat voor een democratische rechtstaat waarin
vrijheden samengaan met verantwoordelijkheid. Er bestaat daarin geen rangorde
tussen de verschillende vrijheidsrechten, zoals geloofsvrijheid, onderwijsvrijheid, 
 Verkiezingsprogramma 2017-2021 12
vrijheid van meningsuiting en het recht op gelijke behandeling. Alle mensen hebben
het recht om in vrijheid hun geloof en overtuiging te delen, met elkaar, met hun kinderen en
in de samenleving. De vrijheden in onze samenleving mogen niet worden misbruikt voor het
prediken en opleggen van onvrijheden. Er is geen plaats voor ideologieën die zich tegen de
rechtsstaat keren door onvrijheid te prediken, haat te zaaien en tot geweld op te roepen.
Gedragingen die ingaan tegen de democratische rechtsstaat en die de rechten van
minderheden en vrouwen in onze samenleving aan banden willen leggen, worden niet
geaccepteerd.
De ChristenUnie vindt het belangrijk om als samenleving rekenschap te geven van de
ontstaansgeschiedenis van Nederland en haar dragende waarden. Kennis van de
Grondwet en het Statuut voor het Koninkrijk spelen een belangrijke rol voor
burgerschapsvorming.
De ChristenUnie stelt het volgende voor om de betekenis van de samenbindende
Grondwet te versterken:
In de Grondwet wordt een preambule opgenomen die uitdrukking geeft aan de
identiteit en de dragende waarden van de Nederlandse samenleving.
Artikel 1 van de Grondwet met het ‘recht op gelijke behandeling’ wordt uitgebreid
met ‘handicap’ of ‘geaardheid’, zodat ook expliciet het verbod van discriminatie op
deze grond wordt benoemd.
Het recht op leven wordt in de Grondwet vastgelegd: bescherming van het
menselijk leven verdient volledige rechtsbescherming, vanaf bevruchting tot aan de
dood.
Er komt een Constitutioneel Hof dat wetten mag toetsen aan de Grondwet en
wetten onverbindend kan verklaren.
De Nederlandse en Friese taal, evenals gebarentaal, worden grondwettelijk verankerd.
Op gelijke wijze wordt in het Caribisch deel van Nederland recht gedaan aan de
overige talen in het Koninkrijk, Papiaments en Engels.
Goed samenleven kan alleen als iedereen zich houdt aan dezelfde gedragsnormen.
Daarom wordt een Handvest opgesteld met daarin de plichten en
verantwoordelijkheden van burgers.
Maatschappelijke dienstplicht: verbinding in een verdeeld land
Een samenleving van ‘wij met en voor elkaar’ is volgens de ChristenUnie gebaat bij de
invoering van een maatschappelijke dienstplicht: een samenlevingsbijdrage van een half jaar.
Het ontwikkelen van sociale competenties, actief burgerschap en een houding van
dienstbaarheid staan centraal bij de dienstplicht. Jongeren krijgen oog voor sociale en
maatschappelijke noden in hun directe omgeving. Met een maatschappelijke dienstplicht
bouwen we aan een samenleving waarin we iets voor elkaar doen en investeren we in 
 Verkiezingsprogramma 2017-2021 13
saamhorigheid. De nadruk op onze individuele zelfontplooiing wordt verlegd naar de vraag hoe
we van betekenis kunnen zijn voor de samenleving. Daarbij kan de dienstplicht bijdragen
aan integratie.
Hoe ziet de ChristenUnie dit voor zich?
Flexibel. Iedereen die 18 wordt is dienstplichtig. Je kunt de dienstplicht vervullen
tussen 18 en 28. Het gaat om een duur van zes maanden en mag eventueel in
meerdere perioden van een zekere minimale duur worden opgenomen. Er is een
definitie voor wat geldt als vrijwilligerswerk – dus geen verdringing op de
arbeidsmarkt.
Mogelijkheid tot korting op studieschuld. Voor het aantal uur wordt de
dienstplichtvergoeding van €4,50 gerekend en dit wordt desgewenst afgetrokken van
de studieschuld na afstuderen. Zo kan ongeveer €800 per vervulde maand worden
afgelost of verdiend.
Vrijwilligersnetwerken zoals Present en bijvoorbeeld ook sportorganisaties kunnen
een belangrijke rol vervullen in het bij elkaar brengen van vraag en aanbod.
Dienstrecht. Naast de dienstplicht introductie van een dienstrecht voor iedereen.
Voor werkelozen is het doen van vrijwilligerswerk een toegestane invulling van een
verplichte tegenprestatie en vervalt de sollicitatieplicht, mits onderdeel van een traject
leidend naar werk. Voor zestigplussers kan in bepaalde omstandigheden het doen van
vrijwilligerswerk een alternatief zijn voor werk tot de pensioengerechtigde leeftijd is
bereikt. Ook kan het dienstrecht een onderdeel zijn van een schuldhulptraject.
Financiering. Voor de bekostiging van dienstplicht en dienstrecht gaan we uit van
co-financiering van de overheid met bedrijven en maatschappelijke organisaties.
Zeggenschap over je leefomgeving
Het democratische besluitvormingsproces is de weg waarlangs belangrijke keuzes worden
gemaakt in het zorgen voor een rechtvaardige, leefbare en veilige samenleving. De overheid
functioneert echter niet perfect. Zo is er het nodige mis gegaan met privatiseringen van
overheidstaken, is het publieke belang daarbij soms te veel uit het oog verloren en staat de
overheid innovatieve veranderingen ook wel eens in de weg. De ChristenUnie staat op het
standpunt dat de overheid de verantwoordelijkheid voor de publieke samenleving niet alleen
kan en moet dragen. Het publieke belang is ook de verantwoordelijkheid van de burger.
Wanneer het bestuur de burger meer zeggenschap geeft en de overheid functioneert als een
betrouwbare partner die naast de burger staat, kan het vertrouwen in de overheid weer
groeien. Mensen richten bijvoorbeeld energiecoöperaties op om voor de buurt energie op te
wekken of starten zorgcoöperaties omdat ze goede ideeën hebben voor betere zorg.
Zo ontstaan bezielende verbanden in de samenleving.
 Verkiezingsprogramma 2017-2021 14
De ChristenUnie stelt het volgende voor:
Meer zeggenschap over de eigen omgeving. Uitvoering van de initiatiefnota
‘Coöperatief bestuur’.
Voor een toekomstbestendig waterbeheer wil de ChristenUnie de
regelgeving ten aanzien van de waterschappen moderniseren.
Versterking van de lokale democratie.
o De gemeente is de eerste en meest nabije overheid. Gemeenten maken lokale
keuzes, waarvoor meer beleidsvrijheid nodig is met financiële vrijheid. De
ChristenUnie is voorstander van een groter belastinggebied voor
gemeenten, waarbij de totale belastingdruk niet toeneemt.
o Herindeling van gemeenten alleen wanneer dit een wens van gemeenten zelf
is.
o Versterken van lokale- en streekomroepen die een controle zijn op het
functioneren van de lokale democratie.
Bevorderen van politieke stabiliteit. De Tweede Kamer kan in principe niet
tussentijds worden ontbonden. Slechts eens per vier jaar wordt er gestemd over
de Tweede Kamer. Dus na een tussentijdse val van een kabinet wordt er zonder
verkiezingen te houden getracht tot een nieuw kabinet te komen.
Geen kiesdrempels. Politieke partijen zijn belangrijk in ons democratisch stelsel
voor de representativiteit van alle burgers: ze bieden de mogelijkheid om verschillend
gedachtengoed uit te dragen in een pluriform publiek domein. Om die reden wijst de
ChristenUnie een introductie van kiesdrempels af.
Goed toegeruste (aspirant-)volksvertegenwoordigers zijn belangrijk voor
de kwaliteit van het openbaar bestuur. Er moeten daarom meer middelen en
mogelijkheden komen voor (aspirant-)volksvertegenwoordigers om te werken aan hun
vakbekwaamheid.
 Verkiezingsprogramma 2017-2021 15
Initiatiefnota ‘Coöperatief bestuur’
Het versterken van de samenleving is volgens de ChristenUnie een grote opdracht voor
de politiek in de komende kabinetsperiode.
Enkele concrete voorstellen:
• Uitdaagrecht. Burgers moeten makkelijker en vaker de mogelijkheid krijgen
om aan de overheid een alternatief plan voor te stellen over hun directe
omgeving.
• Recht op overname. Lokale verenigingen en buurten moeten het eerste recht
krijgen om belangrijke gebouwen of stukken grond met een maatschappelijke
functie over te nemen.
• Recht op zeggenschap. Burgers moeten meer zeggenschap krijgen over de
manier waarop de gezondheidszorg in hun omgeving is geregeld.
• De vertrouwensregel. In zorg, onderwijs en wonen moet goed beleid beloond
worden met minder regels.
• Democratisering van publieke organisaties en het toezicht daarop.
Experimenten organiseren om te testen hoe gebruikers van publieke
organisaties rechtstreeks kunnen meebeslissen, echte zeggenschap kunnen
krijgen over voorzieningen en minimaal eenderde van de toezichthouders
rechtstreeks mogen kiezen.
 Verkiezingsprogramma 2017-2021 16
Hoofdstuk 2
Overheidsfinanciën: toekomstvast
Het enorme gat in de Rijksbegroting van enkele jaren geleden is gedicht, met dank aan het
economische herstel en een aantal noodzakelijke en soms pijnlijke ingrepen in de
gezondheidszorg, woningmarkt en bij de AOW-leeftijd. De ChristenUnie heeft met initiatieven
tot en bijdragen aan akkoorden de afgelopen jaren met overtuiging verantwoordelijkheid
genomen voor het weer op orde krijgen van de overheidsfinanciën. Volgens het door het CPB
uitgetekende basispad gaat ons land de komende kabinetsperiode van een begrotingstekort
naar een overschot, alhoewel de internationale onzekerheden rond de ramingen groot zijn.
In de Europese Unie alleen al hebben we met de Brexit, de banken en de eurozone meerdere
ingrediënten in huis die leiden tot grote onzekerheid.
Dat de overheidsfinanciën weer in rustiger en robuuster vaarwater zijn gekomen, wil niet
zeggen dat we nu achterover kunnen gaan leunen. Zo moet het pensioenstelsel dringend
hervormd worden en datzelfde geldt voor het belastingstelsel, waarover in de volgende
paragraaf meer. Tegelijk ziet de ChristenUnie ruimte om te investeren in zaken die de
afgelopen jaren zijn veronachtzaamd of onvoldoende ter hand zijn genomen. Zo investeert de
ChristenUnie met dit verkiezingsprogramma in onderwijs en onderzoek, defensie, opvang van
vluchtelingen in de regio en de energietransitie en gaan het verplichte eigen risico in de zorg
en de lasten op arbeid fors omlaag.
De ChristenUnie kiest verder voor:
Handhaving begrotingsregels. We hechten aan handhaving van de spelregels voor
de Rijksbegroting, zoals die de afgelopen jaren zijn ontwikkeld. Denk daarbij aan het
trendmatige begrotingsbeleid, de scheiding van uitgaven en inkomsten en de werking
van de automatische stabilisatoren. Daarbij is het verstandig om uit te gaan van een
behoedzaam economisch scenario.
Leren van het verleden: geen nieuwe kredietbubbels. Sinds de kredietcrisis en
de sindsdien haperende economie voert de Europese Centrale Bank een zeer
geldverruimend beleid met extreem lage rentes. Hiermee is geld erg goedkoop
geworden en wordt het maken van schulden bevorderd, terwijl de economische
effecten kwestieus zijn. De ChristenUnie vreest dat geld te lang goedkoop wordt
gehouden, waardoor de kiem voor een volgende crisis wordt gelegd. Dit moet worden
voorkomen, onder andere door geleidelijk weer terug te keren naar
normale renteniveaus.
 Verkiezingsprogramma 2017-2021 17
Hoofdstuk 3
Belastingstelsel: eerlijk, eenvoudig, groen
Het huidige belastingstelsel is dringend aan herziening toe. Niet alleen omdat het
nodeloos ingewikkeld is, maar ook omdat het onrechtvaardig is. Door veranderingen in de
maatschappij, maar zeker ook door de eenzijdige focus op arbeidsparticipatie in het
kabinetsbeleid, is de afgelopen jaren het draagkrachtbeginsel ondergraven.
Het belastingstelsel dat we nu hebben leidt dan ook tot polarisatie: tussen eenverdiener
en tweeverdiener, tussen jong en oud, tussen werknemer en zzp’er en tussen
huurder in de vrije sector en woningeigenaar. Vorig jaar is de kans gemist om het
belastingstelsel te hervormen en is er € 5 miljard verjubeld, vooral ten faveure van
tweeverdieners, zonder dat het stelsel is verbeterd. Dat mag niet nog eens gebeuren.
De ChristenUnie zet daarom voor de volgende kabinetsperiode in op een eerlijk en
eenvoudig belastingstelsel. Deze herziening leidt opnieuw tot een netto lastenverlichting
voor huishoudens van ca. € 5 miljard, maar wel een die veel eerlijker uitpakt.
Voor het nieuwe belastingstelsel dat de ChristenUnie voorstaat geldt dat:
belasting op inkomen wordt geheven naar draagkracht;
de belastingen gezins- en familievriendelijk zijn;
de belastingen op arbeid omlaag gaan en die op consumptie, vervuilend gedrag en
kapitaal evenwichtiger worden.
Concreet kiest de ChristenUnie voor:
Werken wordt lonender door de belasting op arbeid te verlagen: basistarief
35%, toptarief 49%. Er wordt een nieuw basistarief ingevoerd van 35% tot een
inkomen van € 70.000 (2x modaal) en een toptarief van 49%. Hierdoor gaan de lasten
voor de lage en middeninkomens meer omlaag dan voor de hoge inkomens. Na 2021
is er budgettaire ruimte om het basistarief verder te laten dalen in de richting van
30%. Alle aftrekposten, waaronder de hypotheekrenteaftrek, worden voortaan fiscaal
aftrekbaar tegen het basistarief en leiden niet meer, zoals nu het geval is, tot hogere
toeslagen. Door deze maatregelen worden de lasten op arbeid de komende
kabinetsperiode niet alleen fors lager, maar wordt ook de kloof tussen een- en
tweeverdienersgezinnen kleiner.
Maximaal aftrekbare hypotheekschuld op termijn naar € 500.000. De
hypotheekschuld die in aanmerking komt voor renteaftrek wordt gemaximeerd. Om de
gevolgen voor de woningmarkt te beperken, wordt het maximum geleidelijk verlaagd
tot € 750.000 de komende kabinetsperiode en op termijn naar € 500.000.
Belastingvrij bestaansminimum voor gezinnen met jonge kinderen.
Hoe jonger de kinderen, hoe gezins- en kindvriendelijker het beleid volgens de
ChristenUnie dient te zijn. Daarom dient de overheid het bestaansminimum voor
gezinnen met jonge kinderen (0-5 jaar) vrij te laten van belastingheffing. 
 Verkiezingsprogramma 2017-2021 18
De overdraagbaarheid van de algemene heffingskorting wordt voor hen
daarom hersteld.
Leefvormneutraler belasting heffen. Gezinnen met een gelijk gezinsinkomen
verdienen een gelijke(re) behandeling in het belastingstelsel. Daarvoor is een uniform
partnerbegrip nodig, een vlakkere tariefstructuur en het afschaffen van het
onderscheid tussen persoonsgebonden en gemeenschappelijke inkomsten. Of iemand
is fiscaal partner en dat werkt door in alle fiscale en overige financiële regelingen, of
iemand is geen fiscaal partner en wordt individueel behandeld voor fiscaliteit en
overige inkomensgerelateerde regelingen.
Betaal de volksverzekeringen op termijn helemaal uit belastingen. In het
belastingstelsel is geen principieel onderscheid meer tussen belastingheffing en
premieheffing volksverzekeringen. Zo wordt de AOW voor een steeds groter deel
reeds uit de belastingopbrengsten betaald. Om daar wat aan te doen is een
ingewikkelde bosheffing geïntroduceerd. Dat moet eenvoudiger en eerlijker, op basis
van het draagkrachtbeginsel.
Gelijke behandeling van inkomen. Toewerken naar eenzelfde behandeling van
alle vormen van inkomen. Of je nu inkomen hebt uit arbeid of vermogen, het zou
volgens het draagkrachtbeginsel in de hoeveelheid te betalen belasting niet uit
moeten maken. Om te beginnen moet de lastendruk tussen de verschillende boxen zo
gelijk mogelijk worden.
Vervanging vermogensrendementsheffing door vermogensaanwas- of
vermogenswinstbelasting. De huidige belasting op kapitaalinkomen is complex,
gefragmenteerd en door het hoge forfaitaire rendement, waarvan wordt uitgegaan,
ook nog eens oneerlijk. Technisch is het inmiddels mogelijk om belasting te heffen op
daadwerkelijke vermogenstoename. Het wordt tijd dat we dat dan ook gaan doen.
Pomp minder geld rond. Schrap de verhuurdersheffing, zorg dat daardoor de
huren omlaag gaan, zodat ook de huurtoeslag omlaag kan. De huurtoeslag wordt
bovendien voortaan alleen op inkomen gebaseerd. Gezinnen met kinderen met een
laag inkomen die in grotere en dus wat duurdere sociale huurwoningen wonen worden
aanvullend gecompenseerd via een hoger kindgebonden budget.
Het maken van schulden tegengaan en aflossen bevorderen. Voor bedrijven
moet de behandeling van eigen vermogen en vreemd vermogen meer worden
gelijkgetrokken. De ingezette beperking van de aftrekbaarheid van rentekosten voor
bedrijven die met relatief veel vreemd vermogen zijn gefinancierd wordt
verder uitgebouwd.
Geen belastinggeld naar topsalarissen. De ChristenUnie wil daarom dat
salarissen, bonussen en overige verdiensten, voor zover hoger dan een ministersalaris,
niet langer aftrekbaar zijn van de winst. Daarmee wordt voorkomen dat de
belastingbetaler indirect meebetaalt aan topsalarissen.
Betaal de echte prijs. Producten en diensten die een relatief grote ‘ecologische
voetafdruk’ hebben worden ondergebracht in het hoge btw-tarief. Bij toepassing van
het lage btw-tarief komt de focus sowieso meer dan nu op de primaire 
 Verkiezingsprogramma 2017-2021 19
levensbehoeften te liggen. Het grote en oneerlijke verschil in de
energiebelasting tussen klein- en grootgebruikers wordt kleiner.
Voer de VAR weer in. De nieuwe regeling met modelcontracten is een forse stap
terug, nodeloos complex en bureaucratisch. Met een beperkte aanpassing van de
oude VAR-regeling had schijnzelfstandigheid ook beter aangepakt kunnen worden.
Een effectieve aanpak van schijnzelfstandigheid en fiscaal gedreven ondernemerschap
begint met het verkleinen van het verschil in belastingdruk tussen werknemers en
ondernemers en het minder vast maken van vaste en minder flex maken
van flex-contracten.
Belastingontwijking, -ontduiking en fraude effectief bestrijden. Geen extra
belastingvoordelen voor buitenlandse bedrijven. Voor het toezicht worden
voldoende middelen voor personeel en materieel (automatisering) ter beschikking
gesteld. Alle vormen van belastingontduiking en fraude worden hard aangepakt.
Nederland spant zich in om te voorkomen dat multinationale bedrijven
belastingbetaling ontwijken of ontduiken. Om de doorgaande race to the bottom van
winstbelastingen te stoppen bepleiten we, evenals voor de btw, in Europees verband
een minimumtarief voor de vennootschapsbelasting.
Meer geven aan meer goede doelen. Particulieren worden voortaan fiscaal niet
alleen gestimuleerd om aan ANBI’s (Algemeen Nut Beogende Instelling) te geven,
maar ook aan SBBI´s (Sociaal Belang Behartigende Instelling). Daarmee worden
giften aan sportverenigingen en buurthuizen e.d., afgezien van contributies,
aftrekbaar en wordt de fiscale behandeling van ANBI’s en SBBI’s gelijkgetrokken.
Bovendien worden - vergelijkbaar met giften aan culturele instellingen - giften aan
noodhulp, ontwikkelingswerk en kerkelijke doelen fiscaal aantrekkelijker gemaakt door
een vermenigvuldigingsfactor voor particulieren van 1,25 en voor bedrijven van 1,5.
Belasting makkelijker. In beschikkingen moet de berekening van belasting en
toeslagen na te rekenen zijn. Het aantal berichten van de Belastingdienst kan worden
verminderd door kennisgevingen en facturering samen te voegen.
 Verkiezingsprogramma 2017-2021 20
Hoofdstuk 4
Vrede, vrijheid en veiligheid
De ChristenUnie staat voor een democratische rechtstaat waarin vrijheden samengaan met
verantwoordelijkheid. Politiek bij een open Bijbel betekent dienstbaarheid aan de samenleving,
verdediging van geestelijke en politieke vrijheden en opkomen voor dat wat kwetsbaar is.
De ChristenUnie zet zich in voor gerechtigheid en veiligheid met het oog op
maatschappelijke vrede.
Vrijheid en veiligheid zijn echter niet vanzelfsprekend: verharding van het debat in de
samenleving, antisemitisme en racisme drijven bevolkingsgroepen uiteen. Er zijn jongeren die
zich laten verleiden tot gewelddadig jihadisme en zich afkeren van onze samenleving.
De dreiging van terrorisme en de aanslagen in het buitenland voeden het gevoel van
onveiligheid en kwetsbaarheid in ons land. De internationale dreigingen nemen toe.
Ondermijnende criminaliteit is een maatschappelijk probleem. Ook op persoonlijk niveau
ervaart niet iedereen veiligheid: te veel mensen en kinderen worden nog slachtoffer van
huiselijk geweld en seksueel geweld.
Maatschappelijke vrede en vrijheid
De ChristenUnie staat voor een inclusieve samenleving waarin iedereen op basis van
gelijkwaardigheid kan meedoen. Ruimte voor minderheden betekent ook bescherming van
minderheden wanneer dit nodig is. De ChristenUnie kiest voor:
Geloofsvrijheid voor iedereen, inclusief ‘the right to exit’. Alle mensen hebben
het recht om in vrijheid hun geloof en overtuiging te delen, met elkaar, met hun
kinderen en in de samenleving. Iedereen heeft ook het recht om van geloof te
veranderen. Er komt geen verbod op besnijdenis van jongetjes en rituele slacht.
Zelfstandigheid van kerk in wetgeving en beleid respecteren.
Geen aanpassing van de bijzondere bescherming van kerkgenootschappen
tegen overheidsinmenging.
Gelijkwaardigheid van mannen en vrouwen. In overheidsdienst en binnen het
onderwijs mag van medewerkers verlangd worden dat zij gangbare omgangsvormen,
zoals handen geven, in acht nemen.
Onvrijheid tegengaan:
o Geen financiering van geloofsgemeenschappen, politieke en culturele
instellingen door onvrije landen, zoals Iran en Saoedi-Arabië.
o Geen podium voor haatpredikers die zich tegen de rechtsstaat keren en
oproepen tot geweld. Dergelijke sprekers krijgen geen visum of vergunning
om te spreken. Strafrechtelijke vervolging van haatzaaien.
o Geen gezichtsbedekkende kleding in overheidsinstellingen, het onderwijs
en het openbaar vervoer.
 Verkiezingsprogramma 2017-2021 21
o Huwelijksgevangenschap en huwelijksdwang bestrijden.
o Minderheden, waaronder joden en moslims, beschermen tegen intimidatie
en discriminatie.
o Stevig optreden tegen sabotage van lokale besluitvorming.
Beveiliging van Joodse scholen en synagogen ondersteunt de overheid
structureel met een substantiële, financiële bijdrage, nu deze gebouwen al jarenlang
het mikpunt zijn van serieuze bedreigingen.
Antisemitisme en radicalisering al in het onderwijs bestrijden. Docenten
staan in de “frontlinie” bij de confrontatie met radicalisering. Wanneer onderwijs over
de Holocaust wordt gegeven, of de actualiteit met aanslagen van IS wordt besproken,
verdienen docenten onze steun bij het tegenwicht bieden aan jodenhaat en andere
extremistische ideeën.
Meer aandacht voor het slavernijverleden van Nederland.
Goede toegang tot de rechter voor iedereen betekent voldoende middelen voor
een werkend stelsel van rechtsbijstand voor minvermogenden.
Vrede stichten in plaats van procederen. Rechtspraak is niet alleen
geschilbeslechting. Het gaat ook om herstel van verhoudingen of het oplossen van
onderliggende problemen. De ChristenUnie is voorstander van het inzetten van
buurtbemiddeling en mediation of naar analogie van België de vrederechter.
Partijen moeten er zoveel mogelijk zelf uitkomen.
Veiligheid
Voor maatschappelijke vrede en gerechtigheid is een goed werkende strafrechtketen
belangrijk. Onrecht en criminaliteit kunnen niet onbestraft blijven. Daarom is het noodzakelijk
dat meer aangiften worden onderzocht, dat daaruit vervolging wordt ingesteld en rechtszaken
snel worden doorlopen. De diensten die zich inzetten voor onze veiligheid, zoals de
rechtspraak, politie, het openbaar ministerie, de veiligheidsregio’s en de inlichtingen- en
veiligheidsdiensten, staan voor grote uitdagingen. Om tegenwicht te bieden aan zware
criminaliteit en terrorismedreiging moet de gehele strafrechtketen worden versterkt.
De ChristenUnie stelt het volgende voor:
Structurele versterking van de strafrechtketen. Garanderen van voldoende
middelen voor justitie, rechterlijke macht, politie en verbetering van
de oplossingspercentages.
Meer wijkagenten. De norm van gemiddeld 1 wijkagent op 5000 inwoners, die
fysiek aanwezig kan zijn in de wijk, wordt op dit moment nog niet overal in het land
gehaald. Het aantal wijkagenten moet worden aangevuld op die plaatsen waar dat
nodig is om deze norm overal in het land te behalen.
Justitie op de eerste plaats. De samenklontering van politie en justitie in het
Ministerie van Veiligheid en Justitie heeft niet goed uitgepakt. Het beheer van de
Nationale Politie gaat daarom naar het Ministerie van Binnenlandse Zaken.
 Verkiezingsprogramma 2017-2021 22
De topinkomens bij de politie verdwijnen. Het dienen van de publieke taak is
een roeping. De Nationale Politie houdt zich aan de Balkenendenorm.
Waardering voor politiemensen en hun professionaliteit.
o De politiemensen doen heel belangrijk werk voor de samenleving, zij
verdienen daarvoor waardering, ook met een goede CAO.
o Begeleiding van jonge agenten, om hen te helpen goed om te kunnen gaan
met de heftige situaties waarmee zij worden geconfronteerd. We willen
investeren in personele zorg en de preventie van PTSS, temeer omdat de
centralisatie de onderlinge betrokkenheid en support heeft aangetast.
o Door opleidingen en specialisaties de professionaliteit versterken en ervaring
vasthouden. Specifiek moet worden geïnvesteerd in analisten en mensen met
kennis van Arabisch.
Politie en diversiteit. Voor het gezag en draagvlak van de politie is het belangrijk
dat het personeelsbestand divers is. Ook wordt verder gewerkt binnen de
politieorganisatie aan de bestrijding van racisme en het tegengaan van
etnisch profileren.
Inzet van politievrijwilligers stimuleren en verbeteren.
Waardering voor wijkagenten
Wijkagenten zijn cruciaal voor een zichtbare politie die dicht bij de burger staat.
Wijkagenten trekken hierbij samen op met jongerenwerkers, straatcoaches en
politievrijwilligers. Zij hebben contact met overlastgevende jongeren en hun ouders,
bouwen relaties op in de wijk en kunnen in een vroeg stadium preventieve maatregelen
nemen wanneer jongeren het criminele pad op dreigen te gaan of dreigen te
radicaliseren. Nederland doet het goed met de politie die in alle wijken kan komen en
bewoners kent.
De ChristenUnie stelt het volgende voor:
• Meer getrainde wijkagenten. De politie investeert in meer wijkagenten
in ‘probleemwijken’ en bijpassende training.
• Ruimte voor het echte werk van de wijkagent. Minder bureaucratie en
betere ICT-systemen, zodat de wijkagent minder tijd kwijt is met
afvinklijsten. Zo kunnen de professionals zich zoveel mogelijk met hun werk
bezighouden, zoals het opbouwen van goede contacten met de
wijkbewoners en het vroeg oppikken van signalen van radicalisering.
• Samenwerking stimuleren. Wijkagenten worden beter ingebed in de
organisatie van de Nationale Politie, waardoor andere politieonderdelen
zoals de nooddiensten en recherche beter met hen samenwerken.
• Politiemensen op straat kunnen ook carrière maken. Het traditionele
salarisgebouw wordt doorbroken, zodat we de beste mensen in de frontlinie
kunnen behouden.
 Verkiezingsprogramma 2017-2021 23
Terrorismebestrijding
De terroristische aanslagen van jihadisten, zoals in België en Frankrijk, zijn een bedreiging
voor onze vrije samenleving. Daders van dergelijke aanslagen zijn meestal afkomstig uit
westerse samenlevingen en radicaliseren soms in hun eentje thuis, als ‘lone wolves’, via
sociale media en YouTube.
Een stevige inzet van veiligheidsdiensten is belangrijk, maar repressie kan nooit het enige
antwoord zijn. Terrorismebestrijding moet daarom ook dicht bij huis plaatsvinden, in de
woonwijken waar ingezet wordt op leefbare en veilige buurten en signalering van
radicalisering vroeg kan plaatsvinden. De ChristenUnie wil daarom een evenwichtig en
duurzaam terrorismebestrijdingsbeleid. Daarbij is het belangrijk om voor ogen te
houden dat niet alle risico’s volledig beheersbaar zijn te maken.
De ChristenUnie stelt het volgende voor:
Een stabiel budget voor de veiligheids- en inlichtingendiensten voor periodes van 3-5
jaar met voldoende capaciteit bij de veiligheidsdiensten en de IND om vermeende
terroristen op te sporen en in de gaten te houden.
Centrale rol voor wijkagenten, jongerenwerkers, ouders, straatcoaches en
reclasseringsambtenaren en preventieve maatregelen. Systemen van
veiligheidsdiensten worden effectiever als ze worden gevoed met informatie van
bijvoorbeeld wijkagenten en jongerenwerkers.
Vertrouwen winnen van ouders en de omgeving van de geradicaliseerde
jongeren. Zodat ze zelf de telefoon pakken en de politie bellen om radicalisering en
racisme te signaleren.
Investeren in deradicaliseringstrajecten, deelname aan zo’n programma mag
door de rechter bevolen worden.
Gespecialiseerd re-integratietraject voor ex-gedetineerden met een
jihadistische achtergrond.
Mogelijk maken om teruggekeerde jihadgangers die in buitenlandse krijgsdienst
hebben gezeten indien mogelijk de Nederlandse nationaliteit te ontnemen en
terug te sturen naar het land van herkomst, alsmede: voorarrest verruimen, geen
administratieve detentie, van teruggekeerde terrorismeverdachten. Binnen de
mensenrechtelijke kaders en met een regelmatige toets door de rechter.
Publieke gerechtigheid
Vanuit de Bijbelse norm van publieke gerechtigheid heeft de overheid de opdracht het goede
te zoeken voor de burgers, in het bijzonder voor hen die kwetsbaar zijn en moeilijk voor
zichzelf kunnen opkomen. Recht doen aan slachtoffers van misdrijven, en hun nabestaanden.
De Tien Geboden van God, die Christus heeft samengevat in het gebod “heb uw naaste lief als
uzelf en God met heel uw hart” (Matthëus 22) zijn hierbij de leidraad.
 Verkiezingsprogramma 2017-2021 24
De ChristenUnie stelt het volgende voor:
Een eventuele sluiting van justitiële jeugdinstellingen dient altijd plaats te
vinden op basis van inhoudelijke afwegingen en niet op grond van
bedrijfseconomische redenen. De aanwezige specialistische kennis in de
jeugdinstellingen moet hierbij doorslaggevend zijn. Zo wordt voorkomen dat de
opgebouwde expertise verloren gaat.
Rechtvaardig straffen. Dat betekent streng straffen, met name op het terrein van
seksueel geweld en geweld tegen hulpverleners. Maar ook de mogelijkheid voor een
nieuwe start. Dus ondersteuning van organisaties zoals stichting Exodus en
Gevangenenzorg Nederland die (ex-)gedetineerden begeleiden met
een re-integratieprogramma.
Geestelijke verzorging krijgt voldoende ruimte in gevangenissen.
Een oplegde straf wordt uitgezeten. Dat is het uitgangspunt, de voorwaardelijke
invrijheidstelling na het uitzitten van 2/3 van de straf is geen recht of automatisme.
Celstraf met perspectief. Celstraffen zijn een leermoment. Als mensen de
gevangenis verlaten, willen we dat ze snel kunnen re-integreren. Er wordt daarom
gekeken naar hoe bijscholing een nog prominentere rol kan krijgen. Indien levenslang
is opgelegd, vindt na 25 jaar een heroverwegingsmoment plaats.
Bestrijding wapenhandel en aanscherping wapenvergunningen.
De aanwezigheid van georganiseerde criminaliteit zorgt ook voor het voorhanden zijn
van allerlei wapens in Nederland. Dit vergemakkelijkt het voor mogelijke terroristen of
lone wolves om aan wapens te komen voor hun kwade plannen.
Bestrijding (soft)drugs. Drugsgebruik is niet onschuldig omdat het leidt tot
verslaving en daarbij behorende gezondheidsklachten. Zo zorgt verslaving onder
jongeren voor een verslechterd toekomstperspectief van de jonge gebruikers.
Het huidige gedoogbeleid heeft ervoor gezorgd dat Nederland als poort van Europa
een heel gunstig vestigingsklimaat heeft voor illegale drugshandel. We worden
dagelijks geconfronteerd met de ernstige gevolgen daarvan. De ChristenUnie wil het
gedoogbeleid volledig afschaffen en alle drugsgerelateerde criminaliteit met wortel en
tak uitroeien. Daarnaast wil de ChristenUnie meer aandacht voor verslavingszorg en
begeleiding van gezinnen bij drugsgerelateerde problematiek. Daders van
drugsdumping en productie van drugs worden verplicht een bijdrage te storten in het
fonds dat opruimen van afval co-financiert.
Bestrijding ondermijnende criminaliteit. De onderwereld maakt gebruik van de
bovenwereld door o.a. geld wit te wassen en te initimideren. Deze ondermijning willen
wij stevig aanpakken via straf- en bestuursrecht. Daarvoor is nodig dat de overheid in
al haar geledingen samenwerkt en zorgt voor een sluitende aanpak van bijvoorbeeld
criminele motorclubs.
 Verkiezingsprogramma 2017-2021 25
Bestrijding van prostitutie en mensenhandel
Mensenhandel en gedwongen prostitutie zijn enorm winstgevende criminele activiteiten.
Het valse beeld van vrouwen die vrijwillig hun diensten leveren wordt, tegen alle signalen in,
in stand gehouden. In werkelijkheid gaat het om een nachtmerrie van uitbuitingen en
verkrachtingen. Legalisering van de prostitutie heeft niet tot minder uitbuiting en
mensenhandel geleid. Sterker nog, de legalisering van prostitutie faciliteert mensenhandel.
Illegale prostitutie groeit en vrouwen worden door pooiers en mensenhandelaren als
thuiswerker gedwongen betaalde seks aan te bieden.
De ChristenUnie wil een beleid dat een einde maakt aan deze moderne slavernij: “Spreek voor
hen die weerloos zijn en bescherm het recht van de vertrapten” (Spreuken 31:8).
De ChristenUnie stelt daarom de volgende maatregelen voor:
Terugdraaien legalisering van prostitutie.
Invoering van het Zweedse model. De klant is een sponsor van mensenhandel.
Zolang de vraag er is, zullen er vrouwen aangevoerd worden. Daarom invoering van
het pooierverbod, strafbaarstelling van de klant, en niet van de prostituee.
Versterken strafrechtelijke aanpak door specialisaties van politiemensen,
officieren van justitie en rechters. Op dit moment worden te weinig
mensenhandelaren en uitbuiters veroordeeld en komt men vaak niet verder dan het
laaghangende fruit, de ‘kleinere pooiers’.
Uitstapprogramma’s voor prostituees vormen een structureel onderdeel van het
prostitutiebeleid, met een landelijk geborgde dekking, met lokale invulling. Bovendien:
uitstappen is één, de samenleving instappen is twee. Daarom wordt de doelstelling
van de subsidies voor uitstapprogramma’s verbreed naar werk vinden, huisvesting,
scholing en schuldhulpverlening.
Veilige opvang voor slachtoffers van loverboys, pooiers en mensenhandelaren.
Verbod prostitutie in ruil voor goederen of diensten. Dit is nodig om jonge
mensen, die kwetsbaar zijn voor misbruik, te beschermen.
Er komt een registratieplicht voor prostituees. Zo voorkomen we dat vrouwen
onderdeel blijven van het rondreizend kartel van mensenhandelaren die weten dat,
zolang je minder dan 4 maanden op een plek verblijft, je jezelf niet hoeft te
registreren.
Bescherming tegen seksueel en huiselijk geweld
Seksueel en huiselijk geweld is een groot probleem qua omvang in onze samenleving en qua
impact op de slachtoffers. Vaak zijn de daders kennissen of familie van het slachtoffer.
Maar de gevaren liggen ook op het terrein van internet en sociale media: via grooming
(digitaal kinderlokken) worden kinderen slachtoffer van pedofielen. En sexting wordt steeds
vaker gebruikt om minderjarigen te dwingen tot seksuele handelingen, door chantage met
hun naaktfoto’s. 
 Verkiezingsprogramma 2017-2021 26
De ChristenUnie stelt het volgende voor:
Geen wachtlijsten voor opvangplekken voor slachtoffers van eergerelateerd
geweld, eerwraak, en ernstige vormen van stalking.
Verzwaring van de strafeis door het Openbaar Ministerie bij gendergerelateerd
geweld en eerwraak.
Verspreiding van seksueel getinte foto’s van anderen wordt strafbaar. Het
uitwisselen door jongeren van seksueel getinte foto’s is in beginsel kinderporno.
Bestrijding van kinderporno door specialistische teams van cyberrechercheurs die
hun weg weten te vinden op het dark net.
Strafbaarstelling van straatintimidatie, zoals seksistische opmerkingen
of gebaren.
Er komt een ticketfonds voor slachtoffers van achterlating in het buitenland.
Privacy
Behoefte aan privacy is inherent aan het mens-zijn. Zelf bepalen met wie we onze gedachten
en gevoelens delen stelt ons in staat relaties aan te gaan met mensen om ons heen en ons te
ontwikkelen. De uitspraak ‘ik heb niets te verbergen’ ontkent deze noties. Privacy is waardevol
en verdient daarom ook in het digitale tijdperk onze bescherming.
De toegenomen hoeveelheid data en verwerking ervan biedt veel gemak in het dagelijkse
leven (sociale media, apps op smartphones) en kansen voor bedrijven en overheden. Zo kan
een postbezorger met het oog op efficiëntie voor elk adres in Nederland bijhouden wanneer
iemand thuis is. Dit is vanuit privacy- en veiligheidsoverwegingen echter een gevaarlijke
ontwikkeling. En de mogelijkheden van “big data” voor de bestrijding en opsporing van
misdaad en fraude zijn nuttig, maar leveren ook een dilemma op voor privacy en de
onschuldpresumptie. Ben je namelijk nog wel onschuldig tot het tegendeel is bewezen, als je
vaker geconfronteerd wordt met aanhoudingen en controles omdat je in een bepaald
risicoprofiel valt? Bijvoorbeeld door jouw postcodegebied of etnische afkomst. De kansen van
“big data” dienen niet onbenut te blijven, maar worden in een democratische rechtsstaat wel
aan controle onderworpen.
De ChristenUnie stelt daarom de volgende maatregelen voor:
De overheid richt een expertisecentrum in waar burgers en het bedrijfsleven met
vragen terecht kunnen over (big) data en de bescherming van privacy.
Toegang en controle eigen gegevens. Gegevensverwerkingssystemen van de
overheid kunnen eenvoudig worden geraadpleegd door de burger en geven zo
controle over de verzamelde gegevens.
Controle door de Autoriteit Persoonsgegevens. De overheid is transparant over
de data die zij verwerkt en welke analysemethoden en algoritmen zij gebruikt bij “big
data” in de context van opsporing. De Autoriteit Persoonsgegevens krijgt de
bevoegdheid en middelen om dit te controleren.
 Verkiezingsprogramma 2017-2021 27
Cybersecurity op de agenda. Nederland scoort hoog als het gaat om digitalisering
van de economie, zoals internetbankieren. Maar we zijn daarmee ook kwetsbaar voor
dreigingen in het cyberdomein. De cybersecurity-sector is belangrijk voor preventie en
herstel na moedwillige en schadelijke activiteiten op ICT-terrein. Start-ups in deze
sector worden fiscaal gestimuleerd.
Voorkomen van informatiedementie van de overheid door wetgeving op het
terrein van privacy, transparante overheid en archieven aan te passen aan het digitale
tijdperk.
Informatiedementie van de overheid voorkomen en genezen
Informatie staat centraal in onze kennissamenleving. Informatie biedt ook
volksvertegenwoordigers, journalisten en burgers de mogelijkheid om het functioneren
van de overheid te volgen en te controleren. Maar steeds vaker bestaat onduidelijkheid
over de vindbaarheid en betrouwbaarheid van de informatie die we ontvangen en
gebruiken. Voorbeelden zijn parlementaire enquêtes die moeite hebben de waarheid
boven water te krijgen en problemen rond de uitbetaling van persoonsgebonden
budgetten. 
 Verkiezingsprogramma 2017-2021 28
Hoofdstuk 5
Asiel, migratie en integratie
Nederland is een veilige plek voor mensen die vluchten voor oorlog, vervolging en
onderdrukking. De Bijbel spoort ons aan de vreemdeling lief te hebben als onszelf - “de
vreemdeling mag je niet onderdrukken, heb hen lief als jezelf” (Leviticus 19:34) - en de ander
geen kwaad te doen - onderdruk geen vreemdelingen en armen en wees er niet op uit een
ander kwaad te doen” (Zacharia 7:10). Vanuit mededogen en recht bieden we opvang aan
asielzoekers: “De Here uw God is de God, die wees en weduwe recht doet en de vreemdeling
liefde bewijst door hem brood en kleding te geven” (Deuteronomium 10:18-20).
Dit is geen gemakkelijke opgave. Over de hele wereld zijn grote migratie- en
vluchtelingenstromen in beweging door oorlog, sektarisch geweld, gevolgen van
klimaatverandering, armoede en demografische ontwikkelingen. In Afrika en het MiddenOosten
worden in de buurlanden grote groepen vluchtelingen opgevangen. Een klein deel van
deze migratiestromen bereikt Europa.
De asielstroom en opvangvraagstukken in combinatie met integratieproblemen zetten de
verhoudingen tussen de Europese lidstaten en binnen de Nederlandse samenleving op scherp.
Door de toestroom van vluchtelingen wordt van de samenleving gevraagd om ruimte te bieden
aan deze groep. De draagkracht van Europa en Nederland kent echter grenzen.
Migratieproblemen mogen niet worden afgewenteld op de bevolkingsgroepen met een
kwetsbare economische of sociale positie in de samenleving. De ChristenUnie wil in dit
vraagstuk blijven vasthouden aan de waarden van gerechtigheid die in het
Vluchtelingenverdrag en de mensenrechtenverdragen zijn vastgelegd.
Asielbeleid
De grote impact van het aantal vluchtelingen dat naar Europa komt vraagt allereerst om acties
in de landen van herkomst. Daarom investeert de ChristenUnie in ontwikkelingssamenwerking
en noodhulp. Ook moet de stroom van vluchtelingen naar en binnen Europa en Nederland
beheersbaar worden gemaakt. De ChristenUnie stelt daarom de volgende maatregelen voor:
Verbeteren van opvang in de regio. Investeren in het verbeteren van de
opvangkampen van UNHCR en Nederlandse ontwikkelingsorganisaties in landen als
Libanon, Syrië en Turkije.
Ruimhartig uitnodigingsbeleid voor kwetsbare vluchtelingen uit de regio,
zoals religieuze minderheden en LHBT’ers. Verhogen van het aantal van 500 mensen
per jaar.
Europees systeem voor verdeling van vluchtelingen met selectie aan de poort en
menswaardige opvang in Italië en Griekenland (zie ook hoofdstuk Europa).
 Verkiezingsprogramma 2017-2021 29
Asielprocedures
Het is belangrijk dat de asielketen in Nederland goed en effectief functioneert waarbij oog is
voor kwetsbare groepen. De ChristenUnie stelt de volgende maatregelen voor:
Verbetering van de beoordeling van asielaanvragen van bekeerlingen. De
IND moet investeren in specifieke hoor- en beslismedewerkers om de beoordeling van
de geloofwaardigheid van de bekering te verbeteren.
Aandacht voor (mogelijke) slachtoffers van mensenhandel in de asielketen.
Omdat vervolging van mensenhandel zeer lastig te bewijzen is, mogen slachtoffers
hier niet de dupe van worden. Daarom verruiming van de mogelijkheid om ook bij
sepot van aangifte mensenhandel in aanmerking te kunnen komen voor
verblijfsvergunning;
Een meer gendersensitieve benadering door de IND bij de beoordeling of
vrouwen en meisjes terug kunnen keren naar regio’s waar veel onderdrukking van
vrouwen plaatsvindt, zoals Afghanistan of Somalië, of waar vrouwen en meisjes het
risico lopen slachtoffer te worden van genitale verminking.
Kindhuwelijken opsporen en meisjes in pleeggezinnen plaatsen.
Verruiming van het kinderpardon. De permanente regeling van het kinderpardon
is nu te strikt en dient verruimd te worden met betrekking tot het meewerkcriterium
en overheids- i.p.v. rijkstoezicht.
Evenwichtig “1F beleid”. Een vreemdeling die een verblijfsvergunning is geweigerd
vanwege verdenking van oorlogsmisdaden (artikel 1F van het Vluchtelingenverdrag),
wordt na tien jaar niet langer “1F” tegengeworpen wanneer hij binnen deze periode
niet strafrechtelijk is vervolgd en veroordeeld.
Nauwkeurige registratie en onderzoek van asielzoekers om mogelijke
terroristen op te sporen, o.a. door versterking “1F-unit”.
Opvang asielzoekers in Nederland
De ChristenUnie is voor opvanglocaties waarbij gemeenten inspraak hebben in de precieze
omvang en locatie van de opvang binnen de gemeentegrenzen. Draagvlak en democratische
besluitvorming op lokaal niveau is belangrijk. Solidariteit tussen gemeenten is ook van belang.
Alle gemeenten behoren hun verantwoordelijkheid te nemen en open te staan voor
opvanglocaties. De Rijksoverheid biedt voldoende compensatie, zodat gemeenten niet in
financiële moeilijkheden komen door de kosten van opvang/onderwijs/bijstand.
Er zijn signalen dat in veel opvanglocaties sprake is van zelfmutilatie, zelfmoord, pesten, en
discriminatie van LHBT’ers en christenen. Ook ervaren vrijwilligersorganisaties van het COA
niet altijd voldoende ruimte voor initiatieven om de nieuwkomers welkom te heten en hen te
betrekken in vrijwilligerswerk en bij integratieactiviteiten. De ChristenUnie vindt de
samenwerking van het COA met burgers essentieel, omdat het betrekken van omwonenden
ook het draagvlak vergroot voor asielopvang en snellere integratie bevordert. 
 Verkiezingsprogramma 2017-2021 30
De ChristenUnie stelt daarom het volgende voor:
Het aantal verhuisbewegingen zoveel mogelijk terugbrengen, om de
opgebouwde netwerken van asielzoekers met de Nederlandse samenleving niet te
verbreken. Kinderen niet meer verhuizen tussen verschillende opvanglocaties nadat
ze met school begonnen zijn.
Meer ruimte voor vrijwilligersinitiatieven en integratie-gerelateerde
activiteiten in de opvangcentra van het COA. Van een regime van “controle en
beheersing” naar “contact en integratie”.
Bescherming van alleenstaande vrouwen, christenen en LHBT’ers in de
opvang. Het moet veilig zijn in opvanglocaties voor iedereen. Intimidaties worden niet
getolereerd: er komen aparte sobere opvanglocaties voor vreemdelingen die de rust
verstoren en anderen hun vrijheid niet gunnen.
Streng optreden tegen mensen die anderen niet de vrijheid gunnen en over
de schreef gaan. Misdragingen hebben gevolgen voor een verblijfsstatus.
Wanneer een onvoorwaardelijke gevangenisstraf van zes maanden wordt opgelegd,
wordt de verblijfsvergunning ingetrokken.
Zo snel mogelijk duidelijkheid bieden over verblijfsperspectief.
Lange procedures zorgen voor wanhoop bij de asielzoeker en bemoeilijkt integratie in
de samenleving na een inactieve periode.
Menselijke benadering in de asielopvang
Een persoonlijke benadering richting de asielzoeker is belangrijk voor menswaardige
opvang. De ChristenUnie pleit voor passende, individuele aandacht voor asielzoekers en
personeel dat hiervoor toegerust is. Het COA is niet de enige instelling die opvang van
asielzoekers kan vormgeven; het Leger des Heils heeft in Amsterdam en Crailo al laten
zien dat het, met grotere tevredenheid van vluchtelingen en vrijwilligers, opvang kan
bieden. De ChristenUnie wil organisaties hiervoor de ruimte bieden (“right to challenge”).
Terugkeerbeleid
Wanneer is besloten (en door rechters getoetst) dat iemand niet in Nederland mag blijven,
dan dient die beslissing te worden geëffectueerd. Als (verplichte) terugkeer niet plaatsvindt,
doet dit afbreuk aan de uitkomsten van de vreemdelingenrechtelijke procedures.
De ChristenUnie stelt het volgende voor:
Bed-bad-broodvoorziening met begeleiding en 24-uursopvang voor
uitgeprocedeerde vreemdelingen, zoals de Pauluskerk in Rotterdam. Doorrust te
bieden aan de vreemdeling, kan ruimte ontstaan voor een toekomstperspectief buiten
Nederland, of wanneer dat niet mogelijk is, in Nederland.
Samenwerken met andere Europese landen om verplichte terugkeer naar
meer landen van herkomst mogelijk te maken. Leren van de ervaringen van
andere landen op het gebied van verplichte terugkeer. In bilaterale 
 Verkiezingsprogramma 2017-2021 31
samenwerkingsafspraken afspraken opnemen over de bereidheid om
uitgeprocedeerde vreemdelingen terug te nemen, waarbij uiteraard de
mensenrechtenverdragen in acht worden genomen.
“Buiten-schuldbeleid” meer inzichtelijk maken. Verblijfsvergunning na een jaar
wanneer iemand aantoonbaar heeft gewerkt aan vertrek naar land van herkomst en
“buiten schuld” toch niet kan terugkeren.
Integratie
Vanaf het begin van de aankomst van vluchtelingen wordt ingezet op integratie en meedoen
in de Nederlandse samenleving. Ze leren zo de Nederlandse samenleving kennen en krijgen
ruimte voor hun bijdragen en inzet. Ontmoetingen tussen Nederlanders en nieuwkomers zijn
waardevol, bijvoorbeeld via gemeenschappelijke maaltijden en taalbuddy-projecten.
Vluchtelingen zijn fysiek naar ons land gevlucht. Maar het is ook nodig dat ze mentaal
verhuizen. Deze mensen zijn oorlog en onderdrukking ontvlucht op zoek naar veiligheid.
Maar dat maakt nog niet dat ze de waarden omarmen van gelijkwaardigheid van mannen en
vrouwen, de vrijheid van godsdienst en van meningsuiting. Met de nieuwe stroom aan
vluchtelingen uit niet-westerse landen kan een cultuur meekomen van onvrijheid en
ongelijkwaardigheid. Het overbruggen van de mentale afstand tussen die cultuur en de cultuur
van ons land kost moeite en inspanning. Daar willen we de nieuwkomers bij helpen. En niet de
fouten herhalen uit het verleden waarmee statushouders de bijstand instroomden en daar tot
op de dag van vandaag niet meer uitkomen.
De ChristenUnie stelt de volgende maatregelen voor:
Zo kort mogelijke procedures na de asielaanvraag. Snel uitsluitsel over status.
Taalles en zo mogelijk vrijwilligerswerk vanaf aankomst voor de asielzoekers, dus
niet pas na verlening van verblijfsvergunning.
Overdracht van Nederlandse waarden aan de gevluchte nieuwkomers, al tijdens
het doorlopen van de verblijfsprocedure.
o Daartoe wordt een lespakket ontwikkeld over de Nederlandse waarden gericht
op burgerschapsvorming en het ontwikkelen van een hart voor Nederland,
zodat conflicten uit landen van herkomst niet overwaaien naar Nederland.
o Van nieuwkomers die in Nederland mogen blijven, wordt gevraagd dat zij door
middel van een loyaliteitsverklaring de rechtsstaat en de waarden van
godsdienstvrijheid, gelijkwaardigheid en de rechten van minderheden en
vrouwen onderschrijven.
Werkstages, vrijwilligerswerk en ondernemerschap. Om statushouders te
activeren en de weg naar de arbeidsmarkt te stimuleren, ontwikkelen gemeenten
samen met het Rijk programma’s om alle statushouders werkstages en
vrijwilligerswerk aan te bieden. Ondernemende statushouders krijgen hulp bij het
opzetten van bedrijfjes. Bedrijven en organisaties die statushouders aannemen,
worden geholpen wanneer zij aanlopen tegen belemmerende regelgeving.
 Verkiezingsprogramma 2017-2021 32
Verplicht en passend vrijwilligerswerk voor statushouders zolang zij geen werk
hebben. Dit is goed voor de nieuwkomer die hiermee invulling kan geven aan zijn
dagritme én iets voor de samenleving kan betekenen.
Activerend en ontzorgend systeem van sociale voorzieningen.
De ChristenUnie wil naar een simpeler en activerend systeem van voorzieningen voor
statushouders. Met vanaf dag 1 taalles, integratie met burgerschapswaarden en
(vrijwilligers)werk en onderwijs. Integratie verloopt het beste via (vrijwilligers)werk of
stage en het eigen maken van taal en burgerschapswaarden gaat het beste als je die
direct in de praktijk kun toepassen en ontwikkelen.
Een begeleide toegang tot de verzorgingsstaat: gemeenten innen de zorgtoeslag,
huurtoeslag en bijstand gedurende de eerste twee jaar en de nieuwkomer ontvangt
deze voorzieningen en begeleiding in natura met leefgeld. Vervolgens wordt getoetst
of je uit dit systeem kunt stromen. Een statushouder die zichzelf redt op de
arbeidsmarkt, kan eventueel eerder uitstromen. Als je niet slaagt voor de toets,
stroom je in principe nog niet uit. Alle volwassen mannen en vrouwen draaien mee in
dit systeem. Ook voor ouders met jonge kinderen geldt deelnameplicht met eventueel
een aangepaste aanpak vergelijkbaar met de scholingsplicht voor ouders met jonge
kinderen in de bijstand. Hiermee wordt de nieuwkomer geactiveerd om snel te
integreren, arbeidsritme te ontwikkelen, de taal te leren en toe te passen en zo snel
mogelijk zelfvoorzienend te worden en loopt hij of zij niet vast in
de toeslagen-bureaucratie.
 Verkiezingsprogramma 2017-2021 33
Hoofdstuk 6
Gezin en jeugd
Wij geloven in de grote waarde van stabiele huwelijken en van gezinnen. Het gezin is de plek
waar liefde, geborgenheid en zorg voor elkaar centraal horen te staan. Opgroeien in een
stabiel gezin geeft kinderen een stevige basis voor de rest van hun leven. We zien echter de
druk op gezinnen toenemen. Het combineren van werk en opvoeding is vaak een bron van
stress. Dit zorgt voor druk op relaties en op gezinnen. Hoewel de ChristenUnie het belangrijk
vindt dat iedereen zijn talenten kan ontplooien, moet er wel ruimte zijn om daarin keuzes te
maken en een goede balans te vinden tussen werken en opvoeden. Dit kan door een goede
combinatie van zorg en werk mogelijk te maken. Gezinnen moeten meer ruimte en middelen
krijgen om kinderen op te voeden en bescherming te bieden.
Overal in Europa is het de trend om extra in te zetten op gezinsbeleid. Nederland loopt achter
op dit vlak. De ChristenUnie wil ook in Nederland extra aandacht voor het gezin. Gezinsbeleid
is meer dan de hoogte van de kinderbijslag. Het gaat veel verder. Hoe zorgen we ervoor dat
de financiële druk op gezinnen niet te groot wordt? Hoe zorgen we ervoor dat mantelzorgers
de ruimte krijgen? Hoe beschermen we familiebedrijven? En hoe borgen we een dag rust in de
week waarop er tijd is voor het gezin en familie? Kortom, hoe investeren we in sterke
gezinnen? Dit alles vraagt om gezinsvriendelijk beleid op alle terreinen.
Ruimte voor gezinnen
De ChristenUnie kiest voor:
Langer zwangerschaps- en bevallingsverlof. In het eerste levensjaar van een
kind is de hechting aan de ouders van groot belang, daarom verruimen we het
zwangerschaps- en bevallingsverlof voor de moeder van 16 naar 20 weken (in lijn met
een aangenomen voorstel van het Europees Parlement in 2010).
Verdubbeling vaderschapsverlof. Het is belangrijk dat vaders er in de eerste
weken kunnen zijn voor hun pasgeboren kind en partner. Het kabinet wil het
vaderschapsverlof van 2 dagen verruimen met 3 dagen ouderschapsverlof.
De ChristenUnie wil 10 dagen vaderschapsverlof.
Terugkeer ouderschapsverlofkorting:een fiscale korting voor partners die
ouderschapsverlof opnemen, zodat ook ouders die van hun werkgever geen
vergoeding krijgen ouderschapsverlof op kunnen nemen.
Meer financiële ruimte voor jonge gezinnen. Er komt weer een overdraagbare
heffingskorting om het bestaansminimum voor gezinnen met jonge kinderen (0-5 jaar)
vrij te stellen van belastingheffing.
Kinderbijslag harmoniseren en hoger kindgebonden budget.
Als tegemoetkoming in de kosten krijgen gezinnen voor alle kinderen voortaan
hetzelfde bedrag kinderbijslag, ongeacht de leeftijd. Het kindgebonden budget voor 
 Verkiezingsprogramma 2017-2021 34
met name het tweede kind en volgende kinderen gaat omhoog. Tegelijkertijd wordt
het in 2016 en 2017 flink stijgende budget voor kinderopvangtoeslag beperkt voor het
eerste kind in de opvang.
Flexibilisering van arbeidstijden. De mogelijkheid van flexibilisering van
arbeidstijden wordt vergroot door het stimuleren van thuiswerken, daarvoor is
deregulering nodig. Daarnaast willen we flexibilisering stimuleren door
schooltijdbanen, sociale partners moeten dit in cao’s mogelijk maken.
Geen sollicitatieplicht voor alleenstaande ouders met kleine kinderen (0-5 jaar).
Mantelzorgregelingen. Geen kostendelersnorm voor mantelzorgers en een ruimere
verlofregeling voor mantelzorgers. Geen belemmeringen om vrije dagen te ‘schenken’
aan een mantelzorgende collega.
Mantelzorgfonds. De ChristenUnie stelt werkgevers in staat de overmatige kosten
van mantelzorgverlof bij de overheid in rekening te brengen en stelt daartoe een
mantelzorgfonds in.
Een coördinerend minister voor Jeugd en Gezin,die zorgdraagt voor een
samenhangend overheidsbeleid voor gezinnen en kinderen.
Sterke gezinnen
Het is hoog tijd om meer aandacht te besteden aan sterke en liefdevolle gezinnen.
De ChristenUnie wil dat stellen met kinderen tools aangereikt krijgen om te kunnen bouwen
aan hun relatie en aan het ouderschap. Zo moet de geboortezorg niet alleen gericht zijn op de
lichamelijke voorbereiding op de komst van een kindje, maar ook op de mentale
voorbereiding. Onderzoek laat zien dat voorlichting en begeleiding positief werken tegen stress
in de relatie. Een kind is het beste af als de ouders het samen goed hebben, daarom willen we
ouders ondersteunen door ouderschapscursussen via consultatiebureaus aan te bieden.
In de huidige cultuur zijn de verwachtingen van relaties hoog en tegelijkertijd is trouw in
relaties niet vanzelfsprekend. De afgelopen decennia is het aantal echtscheidingen en
verbroken relaties fors toegenomen. Voor kinderen is de echtscheiding van hun ouders vaak
bijzonder ingrijpend. Steeds meer raken we hiervan doordrongen, zeker als we de verhalen
horen over pijnlijke vechtscheidingen.
Inzet op ondersteuning bij relatieproblemen is nodig omdat daarmee kinderen in hun
kwetsbare positie worden beschermd en veel relatieleed voor ouders wordt voorkomen.
De stap om in relatietherapie te gaan is voor veel stellen groot. De kosten van relatietherapie
mogen daarbij geen belemmering zijn, de ChristenUnie wil daarom de therapie gaan
vergoeden vanuit het basispakket.
Meer aandacht in de prenatale voorlichting voor psychosociale aspecten en
veranderingen in de relatie als gevolg van het vader- en moederschap;
Ouderschapscursussen moeten laagdrempelig beschikbaar zijn;
Het vergoeden van relatietherapie vanuit het basispakket van de zorgverzekering;
 Verkiezingsprogramma 2017-2021 35
Multi-probleemgezinnen zijn gebaat bij een integrale aanpak waarin betrokken
hulpverleningsinstanties nauw samenwerken en daarbij is de aanpak van één gezin,
één plan, één regisseur belangrijk.
Effectieve ondersteuning
Door de jeugdzorg te decentraliseren heeft het Rijk het vertrouwen uitgesproken in
gemeenten dat zij samen met de jeugdzorgaanbieders de jeugdhulp kunnen organiseren.
In eerste instantie is ingezet op zorgcontinuïteit. Om de transformatie naar de bedoeling te
laten slagen zal er verder ingezet gaan worden op preventie en vroegsignalering, zodat
kinderen eerder worden geholpen en verergering van klachten wordt voorkomen. Want ouders
en kinderen zijn erbij gebaat als op het juiste moment de juiste zorg beschikbaar is. Zo licht of zo
zwaar als nodig is.
De individualisering is doorgeslagen, er worden in onze samenleving hoge eisen aan kinderen
en jongeren gesteld. Als een kind daar niet aan kan voldoen, leidt dat te vaak tot
medicalisering. Kinderen al jong belasten met een diagnose is niet altijd in het belang van het
kind. Onnodige medicalisering moet worden voorkomen. In het hulpverleningstraject willen we
de eigen kracht en de netwerken van gezinnen inzetten en versterken. Jeugdhulp moet
beschikbaar zijn voor alle kinderen en ouders die ondersteuning nodig hebben.
Om snel hulp te kunnen aanbieden is het belangrijk om de zorg dicht bij school te
organiseren. Dit kan door het onderwijs te betrekken bij de inkoop van de jeugdzorg door de
gemeente. Het is ongewenst om leraren met steeds meer zorgtaken te belasten. Zij horen zich
primair bezig te houden met het onderwijs. Door expertise in de school te halen kunnen
leerkrachten eenvoudig zorg erbij halen, zo wordt ingezet op preventie en wordt voorkomen
dat op termijn doorstroming naar duurdere en zwaardere vormen van zorg nodig is.
Tegelijkertijd ontlast het de leerkracht die met zijn of haar zorgen over een kind terecht kan
bij een professional, die de zorg overneemt.
Als kinderen (tijdelijk) niet thuis kunnen wonen vervullen pleegouders en gezinshuizen een
belangrijke rol, ze bieden kinderen een gezin waar ze zich veilig kunnen voelen, waar ze liefde
en aandacht krijgen en waar ze gewoon kind kunnen zijn. In sommige gevallen biedt
pleegzorg en een gezinshuis geen oplossing. Via een rechterlijke uitspraak worden kinderen in
ernstige probleemsituaties onder toezicht gesteld en uit huis geplaatst. De voogdij voor deze
kinderen wordt neergelegd bij de instelling die deze kinderen opvangt. De voogdijregel zorgt
er vervolgens voor dat niet de gemeente waar de kinderen vandaan komen maar de gemeente
waar deze instellingen zich bevinden de zorg moet vergoeden. Dit betekent dat enkele
gemeenten waar deze gespecialiseerde instellingen zich bevinden de dure zorg voor kinderen
uit andere gemeenten betalen en grote tekorten hebben op hun jeugdzorgbudget. Het
voogdijbeginsel moet daarom aansluiten bij het woonplaatsbeginsel. De gemeente waar een
kind vandaan komt, betaalt voor de zorg.
 Verkiezingsprogramma 2017-2021 36
Kindermishandeling is een groot probleem en komt te vaak voor. Kinderen hebben het recht
om veilig te zijn, om beschermd te worden tegen kindermishandeling. De gevolgen van
mishandeling kunnen groot zijn. Daarom is het belangrijk dat er extra wordt ingezet op het
voorkomen en stoppen van kindermishandeling.
De krachten te bundelen van zorgprofessionals en politici om de eerste 1001 kritieke
dagen van een kind zo goed mogelijk te laten verlopen.
Een nationaal programma om kindermishandeling tegen te gaan.
Met een uitgekiende campagne waarbij alle kinderen en volwassenen voorlichting
krijgen over waar ze terecht kunnen voor advies en hulp. Duidelijke afspraken met
scholen, kinderopvang en zorginstellingen om kindermishandeling te melden en te
bestrijden;
Het stimuleren en bevorderen van psychische gezondheid bij kinderen en ouders,
extra inzet op het voorkomen van depressies en suïcide onder jongeren;
Het krachtig tegengaan van verslavingen onder jongeren, zoals alcohol-,
drugs-, game- en gokverslaving;
Een goede verbinding tussen onderwijs en zorg zodat kinderen snel geholpen worden;
Voorlichting geven aan kinderen over gezonde relaties;
Voorlichting over digiveiligheid op scholen en aan ouders. Kinderen bewust
en veilig leren omgaan met internet en sociale media;
Extra inzet op initiatieven waarin ouders andere ouders ondersteunen, sprekende
voorbeelden zijn Home-Start en de Family Factory.
Home-Start
Elk gezin maakt wel eens een periode mee waarin het niet zo goed gaat. Meestal
kunnen gezinnen hun problemen zelf oplossen. Maar soms hebben gezinnen behoefte
aan een luisterend oor of ondersteuning bij de opvoeding, of een helpende hand bij het
oplossen van praktische problemen. Home-Start ondersteunt deze gezinnen, vanuit de
overtuiging dat als je jonge kinderen wilt steunen, je hun ouders moet steunen.
 Verkiezingsprogramma 2017-2021 37
Hoofdstuk 7
Onderwijs
Het onderwijs dat je geeft, is bepalend voor het land dat je bouwt. Onderwijs biedt kansen en
perspectief. Nederland heeft dankzij de onderwijsvrijheid een wereldwijd uniek en sterk
onderwijssysteem, met een grote diversiteit aan scholen. Ouders kunnen kiezen voor het
onderwijs dat aansluit bij de opvoeding en levensovertuiging. De ChristenUnie staat pal voor
de vrijheid van onderwijs.
Ieder kind is anders, gemiddelde kinderen bestaan niet. Iedereen heeft het recht om zijn of
haar talenten te ontwikkelen: of je nu goed bent in taal en rekenen of juist met je handen.
Of je nu veel of weinig beperkingen hebt. De ChristenUnie wil investeren in de toekomst van
onze kinderen en kleinkinderen.
Gelijke kansen
Het onderwijs moet eerlijke kansen bieden voor iedereen. Het is onacceptabel dat kinderen die
achterstanden hebben of uit kansarme milieus komen minder onderwijskansen hebben dan
hun leeftijdgenoten. Kinderen met een beperking horen de zorg en begeleiding te krijgen die
ze nodig hebben. Studenten die geen rijke ouders hebben mogen geen financiële drempel
ervaren om door te studeren. Het leenstelsel zorgt echter voor een stapeling van schulden
onder jongeren.
Het onderwijs is niet goed ingericht op praktische vaardigheden. Scholen die zich richten op
praktische vaardigheden worden onterecht gezien als ‘lager’. Maar excellent onderwijs gaat
niet alleen om rekenen en taal. Jongeren met ‘gouden handjes’, zoals technici en andere
vakmensen, zijn hard nodig op de arbeidsmarkt.
Samen werken we aan het beste onderwijs
Een school is geen leerfabriek, maar een waardengemeenschap met brede en
maatschappelijke vorming. Leraren en schoolleiders zetten zich in nauwe samenwerking met
ouders met hart en ziel in voor de vorming en ontwikkeling van onze kinderen. Zij bereiden
hen voor op deelname in de samenleving en op de arbeidsmarkt. Het onderwijs heeft daarvoor
vertrouwen en rust nodig. De ChristenUnie wil minder regels en meer ruimte voor scholen.
Minder nadruk op ‘rendement’, meer ruimte voor ontplooiing en brede vorming.
De ChristenUnie trekt extra geld uit voor onderwijs. Wij geven scholen extra middelen voor
professionele ontwikkeling binnen onderwijsteams. Wij investeren in scholen in krimpregio’s,
zodat overal in Nederland een goed en divers scholenaanbod is. Wij investeren in
hoogwaardige kennis en kundige vakmensen, om te werken aan een toekomstbestendige
economie in een steeds complexere wereld. 
 Verkiezingsprogramma 2017-2021 38
Onderwijsvrijheid
Keuzevrijheid in heel Nederland. Ouders moeten in heel Nederland kunnen kiezen
voor scholen met een sterke identiteit, zoals christelijke scholen. De ChristenUnie is
tegen het afschaffen van de levensbeschouwelijke richtingen in het onderwijs.
We verlagen de stichtingsnormen en opheffingsnormen zodat er ruimte is voor het
stichten van nieuwe scholen en het openhouden van scholen met een sterke identiteit.
Alle scholen ‘bijzonder’. Scholen zijn niet van de overheid, maar van de
samenleving. Ouderbetrokkenheid wordt versterkt, de invloed van de overheid wordt
juist kleiner. De Inspectie bewaakt de ondergrens (deugdelijkheid), de inrichting van
het onderwijs is aan de schoolgemeenschap op basis van een gezamenlijk gedragen
identiteit en visie.
Minder regeldruk en verantwoording. We nemen afscheid van de doorgeslagen
focus op toetsen, resultaten, meetbare output en cognitieve kennis vanuit de overheid
en de Inspectie. De eindtoets in het basisonderwijs is hooguit een didactisch
hulpmiddel voor de leerkracht.
Leraren en schoolleiders
Ruimte en ontwikkeling. Leraren en schoolleiders hebben de sleutelrol in het
opleiden van leerlingen en studenten. Goed leiderschap met oog voor identiteit,
weerbaarheid en diversiteit van het onderwijsteam is cruciaal. Wij investeren in ruimte
en ontwikkeling voor leraren en schoolleiders. Onderwijsteams worden sterker door
bijscholing, coaching en begeleiding, in het bijzonder voor startende leerkrachten.
Meer meesters en leerkrachten uit minderheidsgroepen in het basisonderwijs.
De pabo wordt beter ingericht voor vrouwen én mannen, door een grotere diversiteit
en vrijheid in lesmethodes en onderwijspedagogiek.
Zijinstroom wordt bevorderd, om meer mensen met praktijkervaring voor de klas
te krijgen.
Passend onderwijs
Inclusief en passend onderwijs. Ieder kind heeft het recht om mee te doen.
Er komt meer ruimte voor maatwerk voor kinderen met een beperking of chronische
ziekte, bijvoorbeeld om lestijden aan te passen.
Speciaal onderwijs blijft nodig. Budgetten en regelingen in onderwijs en zorg
worden eenvoudiger, bijvoorbeeld voor leerlingen met een (ernstige)
meervoudige beperking.
Zorgbudget direct via scholen. Schoolbesturen zijn verantwoordelijk voor een
passende plek voor iedere leerling. Daarom worden de zorgbudgetten directer ingezet
op school.
Geen financiële verevening binnen passend onderwijs van de regio naar
de Randstad. 
 Verkiezingsprogramma 2017-2021 39
Basisonderwijs en voortgezet onderwijs
Scholen in krimpregio’s. Wij investeren in de kwaliteit van onderwijs in
krimpregio’s. Van scholen wordt verwacht dat zij samen zoeken naar
toekomstbestendige oplossingen, maar de vrijheid voor eigen keuzes blijft overeind.
Achterstanden bestrijden voor gelijke kansen. Wij investeren in onderwijs aan
leerlingen uit kansarme milieus en vluchtelingenkinderen. Het is belangrijk dat
kinderen de Nederlandse taal leren, maar ook leren over onze cultuur, waarden,
rechtstaat en democratie.
Uitval voorkomen. Een goede begeleiding van de overgang naar een volgende
school, omdat het risicomomenten zijn voor schooluitval en leerproblemen.
Geen kleutertoets in het basisonderwijs en geen schoolplicht tot 4 jaar.
Scholen worden niet verplicht tot Integrale Kindcentra.
Terugkeer van de maatschappelijke stage, zodat leerlingen kennis kunnen
maken met vrijwilligerswerk en het beroepenveld. De maatschappelijke stage
bevordert goed burgerschap en maatschappelijke verantwoordelijkheid.
Praktijkonderwijs blijft een afzonderlijke en volwaardige schoolsoort. Er komt meer
samenwerking en uitwisseling met het mbo. Via deelcertificaten krijgen leerlingen
zonder startkwalificatie een erkenning voor opgedane vaardigheden. Docenten worden
ingezet als jobcoach en stagebegeleider, zodat jongeren een kans op de
arbeidsmarkt krijgen.
Beroepsonderwijs
Een investering in technisch vakmanschap en ambachtsonderwijs. Het aantal
meester-gezelplaatsen wordt uitgebreid. Kostbare arbeidsmarktrelevante vmbo- en
mbo-opleidingen krijgen meer bekostiging.
Opleiden voor de arbeidsmarkt, in afstemming met werkgevers.
Arbeidsmarktrelevantie is een belangrijke factor. Ruimte voor persoonlijke
ontwikkeling en goed burgerschap blijft daarnaast onmisbaar in het mbo.
Kwaliteit en menselijke maat. Perverse bekostigingsprikkels in het mbo worden
geschrapt, zoals de prestatiebekostiging. Er komt intensievere begeleiding van
studenten met achterstanden en een hoge kans op voortijdig schoolverlaten.
Door middel van een ‘stagepact’ worden samen met werkgevers de
stagemogelijkheden voor mbo-studenten uitgebreid.
Minder scheiding tussen cognitieve en praktische vaardigheden in het
voortgezet onderwijs en het beroepsonderwijs. Er komen meer mogelijkheden voor
uitwisseling van docenten en leerlingen tussen schoolsoorten, zodat bijvoorbeeld een
havist als aanvulling op zijn vakkenpakket ook een praktisch vak uit het
beroepsonderwijs kan volgen.
Hoger onderwijs
Basisbeurs voor studenten. Het leenstelsel wordt weer vervangen door een
basisbeurs. Het leenstelsel heeft geleid tot een te hoge financiële drempel tot hoger 
 Verkiezingsprogramma 2017-2021 40
onderwijs. Het is bovendien onwenselijk dat jonge mensen na hun studie met een
stapeling van schulden de arbeidsmarkt en woningmarkt betreden. Het rentevoordeel
op studieleningen wordt verlaagd. De investeringen in het hoger onderwijs die
voortkwamen uit de introductie van het leenstelsel, worden niet teruggedraaid.
Minder studieschuld in ruil voor maatschappelijke dienstplicht. Een bijdrage
aan de samenleving tijdens of na je studie wordt beloond met een verlaging van je
studieschuld.
De OV-kaart blijft behouden. Het extra jaar bovenop de nominale opleidingsduur
wordt geschrapt.
Minder nadruk op ‘rendement’, meer ruimte voor ontplooiing en brede vorming.
De geesteswetenschappen en kleine talen worden beschermd, zeker als het de laatste
opleiding betreft.
Minder uitval. Een warme overgang tussen het voortgezet onderwijs en hoger
onderwijs door een studiekeuzecheck.
Een rem op de stijging van het collegegeld. Het collegegeld voor de tweede
studie krijgt weer een wettelijk maximum.
Onderzoek, wetenschap en innovatie
Extra middelen voor wetenschap en onderzoek. Investeringen in wetenschap en
onderzoek houden ons land leefbaar, welvarend en concurrerend. Wij willen de
matchingsdruk en de lage honoreringspercentages in de tweede geldstroom
verzachten, de onderzoekscomponent in de eerste geldstroom versterken en een
impuls geven aan multidisciplinair, wereldwijd toonaangevend onderzoek, dat grote
maatschappelijke impact beoogt.
De bekostiging van hoger onderwijs wordt meer gekoppeld aan onderzoek.
De ChristenUnie wil minder massastudies en massacolleges en wil de financiering
aantrekkelijker maken voor universitair onderwijs dat sterk is verweven met
wetenschap. Onderwijs is geen bijzaak, maar een kerntaak. Het praktijkgericht
onderzoek aan de ’hbo’s krijgt de ruimte om zichzelf verder te profileren en zijn
meerwaarde voor het beroepenveld te verankeren.
Behouden en aantrekken van internationale toponderzoekers en
topdocenten. Zo krijgen meer studenten inspirerende en toonaangevende docenten,
die in de frontlinie van de wetenschap staan. Hiervoor moet een goede infrastructuur
aanwezig zijn.
Bèta en techniek weer in de lift, door versterking van de onderzoeksinfrastructuur
in het hoger onderwijs en uitbreiding van de capaciteit van exacte en technische
studies.
De Nationale Wetenschapsagenda wordt verder ontwikkeld, waarbij
maatschappelijke uitdagingen centraal staan. Bijvoorbeeld op het gebied van zorg,
veiligheid, energie, duurzaamheid en voedsel. De belangrijkste routes in de
Wetenschapsagenda, zoals Smart Industry en Circulaire Economie, krijgen
een versnelling.
 Verkiezingsprogramma 2017-2021 41
Leven Lang Ontwikkelen
Scholingsbeurs voor werkenden die een beroepsopleiding hebben gevolgd.
De scholingskansen van mensen met een vmbo- of mbo-diploma worden meer
gelijkgetrokken met hogeropgeleiden. Bovendien zorgt een scholingsbeurs voor een
betere ontwikkeling en betere kansen op de arbeidsmarkt, onder meer
voor 50-plussers.
Community School Delft
Het grootste deel van de leerlingen van de christelijke basisschool De Horizon in Delft
groeit op in de aandachtsbuurten van de wijk Buitenhof. Bekende problemen in de wijk
zijn het lage taal- en opleidingsniveau, het gebrek aan perspectief op werk, het
ontbreken van rolmodellen en weinig bekendheid met sociale voorzieningen.
Basisschool De Horizon is sinds kort een ‘Community School’. De school werkt nauw
samen met de buurt: familie, wijkwerk en jeugdgezondheidszorg. Het doel is om
kinderen én ouders maximale kansen voor ontwikkeling te bieden.
Regionale samenwerking vmbo en bedrijfsleven
Ruim 100 bedrijven hebben zich via een stichting verbonden aan het Schoonhovens
College, omdat zij het belangrijk vinden dat er samenwerking is tussen onderwijs en
bedrijfsleven. Deze stichting biedt ondersteuning bij verschillende schoolactiviteiten,
zoals open dagen, buitenschools leren en excursies. Door te investeren in een goede
aansluiting tussen onderwijsleeromgeving en de beroepspraktijk sluit het onderwijs goed
aan op de praktijksituatie in het bedrijfsleven. 
 Verkiezingsprogramma 2017-2021 42
Hoofdstuk 8
Zorg met een hart
De mens is geschapen naar Gods beeld en ontvangt het leven uit Zijn hand. De waarde van
het menselijk leven hangt niet af van prestaties, gezondheid, seksuele geaardheid, afkomst,
leeftijd, gewenstheid of geluk. Al het leven, in gaafheid en gebrokenheid, verdient het om tot
ontplooiing te komen, om te worden beschermd en om zorg te ontvangen als dat nodig is.
Vanaf het ontstaan van het leven tot aan het sterven.
Een goede gezondheid is waardevol voor mensen en voor de samenleving. Gelukkig leven we
in een land waar de zorg goed geregeld is. Door de gezondheidszorg is de levensverwachting
gestegen en ervaren mensen meer kwaliteit van leven. Onze gezondheidszorg is grotendeels
collectief gefinancierd op basis van solidariteit. De zorgkosten nemen echter toe als gevolg van
technologische ontwikkelingen en een groeiend zorggebruik van mensen. Dit roept de vraag
op of we als samenleving bereid zijn om nog meer te betalen voor een nog betere gezondheid
en zo ja, hoe we dat doen. De ChristenUnie vindt het belangrijk dat onze zorg
toegankelijk en betaalbaar is, gebaseerd op solidariteit naar elkaar en
volgende generaties.
De zorg is van de samenleving, van de mensen die zorg nodig hebben en ook van de mensen
die zorg bieden aan een medemens, als mantelzorger of als zorgprofessional.
De ChristenUnie wil meer samenleving in de zorg en meer zorg en ondersteuning
rondom mensen. Daarom is het goed dat gemeenten met de Wet maatschappelijke
ondersteuning (Wmo) meer taken hebben gekregen. De gemeente staat immers het dichtst bij
haar bewoners, weet wat nodig is en organiseert een samenhangend zorg- en
ondersteuningsaanbod. Ook wordt een beroep gedaan op de eigen verantwoordelijkheid en
het sociale netwerk van burgers om waar mogelijk voor elkaar te zorgen. Voor wie dat
financieel of praktisch niet mogelijk is, zorgt de overheid ervoor dat passende zorg en
ondersteuning beschikbaar zijn. Waar grote zorginstellingen het voor het zeggen hebben, kan
de menselijke maat uit het oog verloren worden. De ChristenUnie wil af van bureaucratie en
geïnstitutionaliseerde zorg en plaatst daartegenover mensgerichte zorg.
Zorg dicht bij mensen
Afgelopen jaren hebben gemeenten meer verantwoordelijkheid gekregen in de zorg en
ondersteuning thuis. Grote veranderingen hebben tijd nodig – zeker een aantal jaren – en die
tijd willen we nemen. Gemeenten werken hard aan het organiseren van een breed hulpaanbod
voor hun burgers. Administratieve processen zijn nog niet overal goed op orde, waardoor
mooie initiatieven zoals zorgboerderijen en logeerhuizen dreigen te moeten sluiten. Het aantal
verwarde personen op straat neemt toe, doordat er te rigoureus bezuinigd is op GGZ-bedden, 
 Verkiezingsprogramma 2017-2021 43
problemen niet tijdig herkend worden en hulp uitblijft. De ChristenUnie wil bijsturen
waar nodig.
Gemeenten kopen zorg in op basis van prijs én kwaliteit. Zij zorgen voor een
samenhangend zorgaanbod, zonder schotten tussen zorg en participatie en met oog
voor identiteitsgebonden zorg en keuzevrijheid. Landelijk werkende organisaties
zoals het Joods Maatschappelijk Werk worden ondersteund in een periode
van transitie.
Gemeenten sluiten zich aan bij administratieve standaarden om papieren
rompslomp tegen te gaan.
In iedere regio of gemeente wordt een ombudsfunctie georganiseerd, die kan
bemiddelen tussen cliënten en gemeenten. Onnodige juridisering wordt tegengegaan.
Zorgverzekeraars kopen voldoende wijkverpleegkundige zorg in, zodat
wijkverpleegkundigen samen met huisartsen de spil in het zorgnetwerk in
de buurt vormen.
We investeren in beschermd wonen en in de zorg voor mensen met GGZproblematiek
die thuis wonen: 24/7 ambulante psychische zorg in de wijk,
inloophuizen en time-out voorzieningen voor kortdurende opname. Op deze manier
werken we aan een aanpak waarin de kracht van de gemeenschap meer
centraal staat.
Dagbesteding en respijtzorg zijn belangrijk om overbelasting van mantelzorgers
te voorkomen.
Er komt geen kostendelersnorm voor mantelzorgers (‘mantelzorgboete’).
We willen de stapeling van eigen bijdragen in de zorg tegengaan, om de groei van
zorgkosten voor in het bijzonder chronisch zieken en gehandicapten te begrenzen.
Vrijwilligers kunnen een gratis Verklaring Omtrent Gedrag (VOG) verkrijgen.
Landelijk werkende vrijwilligersorganisaties zoals Stichting Present en de Zonnebloem
krijgen de kans om door het gehele land vrijwilligersnetwerken te verstevigen of
op te bouwen. Zij behouden hun subsidies hiervoor.
Waardig en waardevol oud worden
Eenzaamheid is een groot probleem in onze samenleving. Vooral onder ouderen komt veel
eenzaamheid voor. Eenzaamheid kun je niet met geld bestrijden, in ieder geval niet alleen met
geld. Daar is meer voor nodig. Het organiseren van zorg en ondersteuning dicht bij mensen
biedt meer mogelijkheden om eenzaamheid te signaleren. Van mensen wordt verwacht dat zij
zich voorbereiden op hun ouderdom.
Verpleeghuiszorg gaat veelal over zorg aan het einde van een mensenleven. Een periode in
het leven waarin niet meer de mogelijkheden, maar de beperkingen overheersen. Die situaties
zijn niet altijd te voorkomen, maar onze ouderen, onze vaders en moeders, blijven hoe dan
ook onze geliefden. Zij mogen aanspraak maken op goede zorg, op respect en op oog voor 
 Verkiezingsprogramma 2017-2021 44
hun waardigheid, zeker in hun laatste levensjaren. Iedere dag weer wordt met hart en ziel
gewerkt door duizenden medewerkers in de verpleeghuiszorg om mensen in de laatste jaren
van hun leven goede zorg en een fijne woonomgeving te bieden. De zorg in verpleeghuizen
kan verder verbeteren door deze zorgprofessionals vertrouwen terug te geven. Samen met
cliënten en mantelzorgers bepalen zij wat de beste zorg is.
De ChristenUnie wil de ouderenzorg in verpleeghuizen normaliseren.
Een verpleeghuis moet als thuis zijn, waarbij ouderen en hun naasten zoveel mogelijk regie
over hun zorg houden. Dit betekent dat we de wetgeving voor zorg voor mensen thuis en in
verpleeghuizen zoveel mogelijk op elkaar laten aansluiten. Mensen wonen immers niet in
wetten, maar worden wel door wetten gedwongen hun zorg op een bepaalde manier te
organiseren. Door het scheiden van wonen en zorg en door behandelingen (bijvoorbeeld
fysiotherapie) die niet specifiek met verpleeghuiszorg samenhangen onder de
Zorgverzekeringswet te brengen, krijgen mensen betere zorg, ontstaan lokaal netwerken van
zorgprofessionals en worden de kosten beheersbaar, waarbij de eigen bijdrage mogelijk zelfs
omlaag kan.
Opella
De ChristenUnie wil de zorg in verpleeghuizen normaliseren, zodat ouderen zo lang
mogelijk zo normaal mogelijk kunnen leven. Opella in de regio Ede is een goed
voorbeeld daarvan. Opella biedt zorg, welzijn en wonen en betekent 'kleine dienst'.
Het is een grote zorginstelling die toch kleinschalig en dicht bij mensen is
georganiseerd is. Bij Opella gaat het niet alleen over lichamelijke en psychische zorg,
maar ook over geestelijke zorg en persoonlijke aandacht. Zorgmedewerkers bepalen
samen met de klant welke zorg of welk soort ondersteuning nodig is. Daarbij gaat
de de deskundigheid van de zorgmedewerkers en de wens van de klant voor
Mantelzorgers en vrijwilligers helpen op natuurlijke wijze mee bij het geven van zorg
en aandacht. Opella heeft niet alleen een cliëntenraad voor zeggenschap. Er zijn
'thuisraden', waarbinnen klanten samen met medewerkers en mantelzorgers
afspraken maken over de dagelijkse zorg. Er wordt gewerkt met moderne
zorgtechnieken, zoals tablets, en onderzocht wordt of de zorgrobot Zora
meerwaarde biedt, niet in plaats van maar als aanvulling op persoonlijk contact.
Waar elders instellingen in dorpen verdwijnen, heeft Opella juist een nieuwe locatie
geopend in Harskamp.
 Verkiezingsprogramma 2017-2021 45
Samenhangend netwerk van zorg. De algemene behandelingen aan mensen in
verpleeghuizen (bijvoorbeeld fysiotherapie) worden onder de Zorgverzekeringswet
gebracht, zodat lokaal een samenhangend netwerk van zorgaanbieders ontstaat.
Geen zorggeld naar stenen. Op termijn wordt in de ouderenzorg scheiden van
wonen en zorg doorgevoerd. Specifieke groepen (bijvoorbeeld als een partner nog
thuis woont) worden hiervoor gecompenseerd.
Er komen meer casemanagers dementie, om mensen met dementie en hun
naasten te begeleiden tijdens het ziekteproces. Zorgverzekeraars houden bij hun
inkoopbeleid rekening met de zorgstandaard dementie.
Geestelijke verzorging blijft een essentieel onderdeel van verpleeghuiszorg en
zorgnetwerken.
Het sluiten van verzorgingshuizen op het platteland wordt zoveel mogelijk
voorkomen. Behoud van tehuizen is belangrijk voor behoud van sociale netwerken
en ook voor de leefbaarheid
Mensen moeten kunnen sterven op de plek die zij wensen, of dat nu in een
ziekenhuis of verpleeghuis, in een hospice of thuis is.
De financiering van hospices en palliatieve zorg wordt deugdelijk geregeld.
De deskundigheid op het gebied van palliatieve zorg wordt verder verbeterd.
Geestelijke zorg is een onmisbaar onderdeel van palliatieve zorg.
Inclusieve samenleving: investeren voor mensen met een beperking
De ChristenUnie staat pal voor een inclusieve samenleving. Een samenleving waarin iedereen
er mag zijn, ongeacht talenten of beperkingen. We zijn daarom erg blij met de ratificatie van
het VN-verdrag inzake de rechten van personen met een handicap. Veel zaken zijn lastig te
regelen voor mensen met een handicap. Onderwijs, werk, uitgaan, verhuizen, internet en
openbaar vervoer zijn niet vanzelfsprekend. Dit geldt niet alleen voor de groep met zwaardere
vormen van een lichamelijke, geestelijke of zintuiglijke beperking, maar bijvoorbeeld ook voor
de groep mensen met een licht verstandelijke beperking. Voor hen wordt de samenleving
sluipenderwijs steeds ingewikkelder. Met de ratificatie is de integratie van mensen met een
beperking in onze samenleving echter niet af. Nu komt het erop aan dat onze samenleving
écht inclusief wordt. Dat gaat over veel meer dan goede zorg en toegankelijkheid. Mee kunnen
doen moet voor iedereen gewoon kunnen zijn. 
 Verkiezingsprogramma 2017-2021 46
Zorgboerderij Het Paradijs
De ChristenUnie wil zorg dicht bij mensen organiseren en steunt daarom
kleinschalige woonintiatieven en zorgboerderijen. Zorgboerderij 't Paradijs in
Barneveld is een prachtig gelegen biologisch zorg-landbouwbedrijf. De agrarische
tak bestaat uit groenten en fruit, varkens, brandrode runderen en leghennen. De
boerderij ontvangt en begeleidt ouderen met dementie, kinderen met autisme en
volwassenen met een psychische beperking. De boerderij biedt rust en ruimte,
tegelijkertijd is het werken met planten en dieren stimulerend en zet het mensen in
beweging. De zorgvisie benadrukt de gezonde kant van mensen en het accent ligt
op dat wat mensen kunnen en kunnen leren en niet op wat ze niet (meer) kunnen.
Minder administratieve rompslomp en meer vertrouwen in de zorgmedewerkers
zorgen ervoor dat de zorg kleinschalig kan blijven, en daarmee divers en persoonlijk.
De zorg wordt vormgegeven door deskundig personeel samen met mantelzorgers en
vrijwilligers. Als sociale onderneming heeft de boerderij als doel het maatschappelijk
belang te dienen. Kwaliteit van zorg wordt bepaald door de tevredenheid van
cliënten en hun naasten. Zorgboerderijen bieden vanouds zorg die de mens centraal
stelt en verdienen daarvoor een pluim.
In Nederland zijn ongeveer 10.000 mensen met een ernstige meervoudige beperking (EMB).
Velen van hen ontvangen zorg en verblijf. De ChristenUnie vindt het belangrijk dat kinderen
met een zeer ernstige beperking thuis op kunnen groeien, samen met eventuele broertjes of
zusjes. Dit is vaak niet gemakkelijk. Niet omdat de zorgvraag te zwaar is, maar omdat er
zoveel schotten en wirwar in wet- en regelgeving zijn waar ouders zich doorheen moeten
worstelen. De ChristenUnie wil dat deze ouders zoveel mogelijk ontzorgd worden door in alle
zorgwetten toegankelijke cliëntondersteuning te organiseren. Dit vraagt een meedenkende
overheid, die begrijpt dat kinderen integrale zorg én ontwikkeling nodig hebben. Op een door
de ouders te bepalen moment moet voor hen een passende plek in een instelling beschikbaar
zijn, zoals een kleinschalig wooninitiatief.
De overheid zorgt ervoor dat websites en belangrijke momenten in het
publieke debat (bijvoorbeeld vragenuur en persconferentie minister-president)
toegankelijk zijn voor mensen met een beperking.
Publieke gebouwen behoren toegankelijk te zijn.
Gemeenten gaan aan de slag met het ontwikkelen én uitvoeren van een lokale
inclusie-agenda.
Er komt een agenda voor verbetering van de kwaliteit van de
gehandicaptenzorg. We investeren in de kwaliteit en beschikbaarheid van
voorzieningen en in het personeel.
Kinderen met een (verstandelijke) beperking krijgen zoveel mogelijk een plek in
het passend onderwijs. Ook kinderen met een zeer ernstige beperking (meervoudig 
 Verkiezingsprogramma 2017-2021 47
complex gehandicapt) willen leren. Er komt een maatwerkprofiel in de zorg met
bijbehorend budget waaruit zorg én ontwikkeling dan wel onderwijs betaald worden.
Thomashuizen en vergelijkbare kleinschalige initiatieven passen niet altijd in
wettelijke systemen en verdienen daarom bijzondere aandacht.
Markt en mens: herstel van balans
De ChristenUnie wil investeren in samenhangende zorg die de patiënt zowel lichamelijk,
psychologisch, sociaal als zingevend beschouwt. Dit begint met een sterke eerstelijn:
huisartsen, wijkverpleegkundigen, apothekers, fysiotherapeuten, diëtisten, diagnostiek,
verloskundigen, psychologen en ergotherapeuten. Door de eerstelijn te versterken wordt
voorkomen dat er onnodig een beroep wordt gedaan op de (duurdere) tweedelijns zorg.
De tweedelijns curatieve zorg staat voor een periode van transitie: van aanbodgedreven, door
artsen bepaalde zorg naar vraaggestuurde, door patiënten geregisseerde gezondheid. Het is
zeer waarschijnlijk dat 10-20% van de huidige beddencapaciteit in ziekenhuizen over 10 jaar
overbodig is. Er zal een omslag plaatsvinden naar monitoring, diagnose en gegevensbeheer
door de patiënt thuis (e-health), vroegtijdige consulten en lichte interventies in de eerstelijn,
regionale klinieken en ziekenhuizen voor eenvoudige en planbare ingrepen en een
concentratie van de meer complexe zorg bij een kleiner aantal gespecialiseerde ziekenhuizen.
Dit zal bijdragen aan de kwaliteit van de zorg en uiteindelijk ook aan de betaalbaarheid.
De ChristenUnie wil minder marktwerking en meer zeggenschap. De positie van een
aantal zorgverzekeraars is te dominant. De verhoudingen tussen zorgverzekeraars,
zorgverleners en verzekerden zijn uit balans. Zorgverzekeraars moeten zorg van goede
kwaliteit inkopen op basis van een acceptabele prijs. Door een selectief inkoopbeleid zijn zij in
staat om de groei in de stijging van zorgkosten af te remmen. Verzekerden hebben echter
geen zicht, laat staan invloed op de kwaliteitscriteria die zorgverzekeraars hanteren bij het
inkopen van zorg. Zorgverleners ervaren dat zij moeten ‘tekenen bij het kruisje’.
Voor de ChristenUnie is solidariteit binnen ons stelsel van groot belang. Iedereen is verplicht
verzekerd en gezonde mensen betalen mee aan de zorgkosten voor zieke mensen.
Stijgende zorgkosten en betaalbaarheid van zorg zetten deze solidariteit onder druk.
Daarnaast zien we dat het eigen risico jaarlijks stijgt en vooral chronisch zieken en
gehandicapten zijn daar de dupe van. Een te hoog eigen risico leidt bovendien tot zorgmijden.
De ChristenUnie wil daarom het huidige stelsel van publieke waarborgen met private
uitvoerders (zorgaanbieders en zorgverzekeraars) verbeteren. Een stelselwijziging kost veel
geld en leidt tot onnodige onrust in de zorg na alle recente veranderingen in het stelsel.
Het komt er nu op aan het stelsel echt te laten werken voor mensen.
 Verkiezingsprogramma 2017-2021 48
Er komt een nader te bepalen maximale omvang voor zorgverzekeraars, met
invloed van sterke ledenraden (zie onder ‘zeggenschap’). Op die manier krijgen
verzekerden invloed op het beleid van hun zorgverzekeraar. Zorgverzekeraars zijn te
groot geworden om daadwerkelijk als coöperatie te kunnen functioneren.
Met 1400 keuzemogelijkheden voor een polis is het moeilijk kiezen, waarbij soms ook
sprake is van schijnkeuzes. Daarom wordt het aantal polissen flink uitgedund.
Zorgverzekeraars brengen het aantal merken (‘labels’) terug en de budgetpolis
wordt afgeschaft. De natura- en restitutiepolis blijven bestaan.
Zorgverzekeraars hebben een zorgplicht voor hun verzekerden. Risicoselectie,
waarbij bepaalde groepen worden uitgesloten of wordt geselecteerd op
hogeropgeleiden, past daar niet bij.
Verzekerden krijgen objectieve informatie over het aanbod, zowel wat betreft prijs als
inhoud, van zorgverzekeraars. Het wordt mogelijk om een polis meerjarig af te sluiten.
Het verplichte eigen risico wordt aanzienlijk verlaagd. Het eigen risico is te
hoog geworden, waardoor mensen zorg mijden en chronisch zieken en gehandicapten
ieder jaar weer hogere zorgkosten hebben.
De zorgtoeslag, de compensatie van het eigen risico via de gemeente en een
collectieve zorgverzekering voor minima (via de gemeente) blijven bestaan.
De afspraken over vermindering van bureaucratie uit ‘Het roer gaat om’ in de
huisartsenzorg worden geïmplementeerd in de hele eerstelijn, zodat zorgverleners en
zorgverzekeraars meer gelijkwaardige partners worden en administratieve lasten
worden tegengegaan.
Ziekenhuisbehandelingen worden waar mogelijk overgeheveld naar de eerstelijns zorg
en specialisten gaan in loondienst. Medisch specialisten vallen voortaan ook onder
de Wet normering topinkomens
Ook in de regio’s blijft eerstelijns en anderhalvelijns zorg dichtbij beschikbaar,
voor algemeen voorkomende behandelingen.
Winstuitkeringen passen niet in de zorg. Geld dat in de zorg wordt verdiend,
blijft in de zorg.
Het eigen risico bij de apotheker voor zorgprestaties (voorlichting) wordt afgeschaft.
Zeggenschap in de zorg
De meeste mensen zijn uitstekend in staat om zelf beslissingen te nemen over hun leven, ook
als zij leven met een beperking. Deze autonomie is een groot goed. Dat betekent niet dat
mensen alles zelf hoeven te doen. Wel dat mensen zelf beslissen over hoe zij invulling geven
aan hun afhankelijkheid. We willen dat in de zorg ‘met’ mensen in plaats van ‘over’ mensen
wordt gesproken. Daarom is het belangrijk dat de positie van cliëntenraden en
patiëntenorganisaties wordt versterkt. Daarom is het belangrijk dat zorgverzekeraars weer
gaan functioneren als coöperaties. Daarom is het belangrijk dat het persoonsgebonden budget
(PGB) in alle zorgwetten is verankerd, zodat mensen de zorg en ondersteuning kunnen
afstemmen op hun persoonlijke situatie. Niet iedereen is zelfredzaam. De overheid zal daar 
 Verkiezingsprogramma 2017-2021 49
haar beleid op moeten afstemmen. Zorgprofessionals verdienen meer zeggenschap over de
zorg die zij leveren.
Dit is waar de ChristenUnie zich de komende jaren voor wil inzetten:
Burgers zijn in beginsel zelf verantwoordelijk voor hun gezondheid en een
verantwoord gebruik van zorg(gelden). Vanuit die verantwoordelijkheid krijgen
burgers meer zeggenschap en regie over hun zorg.
Zorgverzekeraars worden meer coöperatief. Dit betekent dat verzekerden
zeggenschap hebben over het (inkoop)beleid van hun zorgverzekeraar en dat
zorgverzekeraars zich meer opstellen ten dienste van hun verzekerden. Selectieve
inkoop richt zich op prijs én kwaliteit van zorg.
Het PGB is in alle zorgwetten verankerd en moet toegankelijk, flexibel en
toereikend zijn om passende zorg in te kopen. Alleen dan is het een instrument voor
mensen om regie te hebben over hun zorg. In de Wet langdurige zorg ontwikkelt het
PGB voor instellingszorg zich in stappen tot een persoonsvolgend budget.
De positie van cliëntenraden in instellingszorg wordt versterkt.
Patiëntenorganisaties vervullen een belangrijke rol in het lotgenotencontact.
Hun taken worden uitgebreid met het ondersteunen van zelfzorg. Zorgverzekeraars
stellen hiervoor middelen beschikbaar.
Preventie
Gezondheid is van invloed op schoolprestaties, arbeidsproductiviteit en maatschappelijke
participatie. Een gezonde levensstijl is eerst en vooral een verantwoordelijkheid van mensen
zelf, maar gaat ook de maatschappij aan. Door te investeren in preventie, zorgen we ervoor
dat mensen (langer) gezond blijven. Bovendien houden we hierdoor de toekomstige
zorgkosten lager. We willen dat onze jongeren gezond en vrij van verslaving opgroeien.
Het aantal leefstijlgerelateerde aandoeningen, zoals overgewicht en diabetes, neemt toe.
Naar verwachting heeft in 2025 1 op de 5 Nederlanders te kampen met ernstig overgewicht.
De tijd van vrijblijvende afspraken is daarom nu voorbij. We willen geen sluipsuikers in onze
voeding. Mensen moeten met eerlijke informatie op het etiket een keuze kunnen maken. We
willen voeding integraal onderdeel maken van goede zorg.
Er komt een preventiefonds waaraan alle zorgverzekeraars bijdragen. In de
zorgverzekeringswet komt een betaaltitel voor preventie. Zorgverzekeraars werken
samen met gemeenten aan preventie.
Health checks kunnen tot ongerustheid en onnodige zorgvraag van mensen leiden.
Daarom worden deze alleen toegelaten als kwaliteit en goede informatie van
verzekerden gegarandeerd zijn.
Sport is belangrijk voor onze gezondheid. De ChristenUnie wil sport voor iedereen, in
het bijzonder jongeren, toegankelijk maken. Ook gehandicaptensport is belangrijk.
Sport helpt om mensen (weer) in beweging te krijgen, te participeren, met anderen 
 Verkiezingsprogramma 2017-2021 50
plezier te maken en respectvol met elkaar te leren omgaan. Overheidsgeld wordt
daarom ingezet voor de breedtesport en niet voor zaken als betaald voetbal.
Wettelijke regeling van een gezondere productsamenstelling (minder vet,
zout, suiker).
Er komt eerlijke en begrijpelijke productinformatie op het etiket.
Voeding als integraal onderdeel van goede zorg en van de zorgopleidingen.
De richtlijnen en zorgstandaarden worden daarop aangepast.
Meer aandacht voor ondervoeding bij ouderen, zowel in de thuissituatie als in het
ziekenhuis of verpleeghuis.
Het aantal plekken voor verkoop van alcohol en tabak wordt flink ingeperkt.
Tabak wordt alleen verkocht in speciaalzaken. De verkoopleeftijd blijft 18 jaar.
Plekken waar jongeren veel komen, zoals scholen, worden rookvrij.
We zetten in op preventie en ontmoediging van softdrugsgebruik en partydrugs.
Tienerzwangerschappen worden voorkomen door open en intensieve voorlichting
op middelbare scholen en door weerbaarheidstraining.
Medische ethiek
De ethiek van de zorg raakt aan veel levensvragen. Moet iemand met vergevorderde dementie
die een heup breekt nog een nieuwe heup krijgen? Wat mag een gewonnen levensjaar
kosten? Hoe verhouden preventiebeleid van de overheid en eigen verantwoordelijkheid van
mensen zich tot elkaar? Mag iedereen die dat wil een kind krijgen, ook als meerdere keren een
kind vanwege falend ouderschap uit huis geplaatst is? Bij deze en andere ingewikkelde vragen
willen we de volgende principes altijd meewegen:
wordt iemand beter van de behandeling, of wordt iemand beter van niet-behandelen?
zijn de kosten voor de behandeling eerlijk tegenover andere mensen die nu en in de
toekomst ook een (dure) behandeling nodig hebben?
wat wil iemand zelf en waar is iemand zelf voor verantwoordelijk?
De medische wetenschap geeft ons veel goeds. Spina bifida (open ruggetje) kan al in de
baarmoeder geopereerd worden. Steeds vaker wordt kanker een chronische aandoening. Er is
echter ook een keerzijde, die zich laat samenvatten in de vraag ‘moet alles wat kan?’.
De komende jaren komen veel dure kankermedicijnen op de markt. Dit is goed nieuws voor
patiënten, maar hoe houden we de zorg betaalbaar en bereikbaar voor iedereen? Een andere
ontwikkeling is het groeiende aanbod van preconceptuele en prenatale screening. Dit stelt
ouders voor indringende ethische vragen, maar heeft ook gevolgen voor onze samenleving.
Meer screeningsmogelijkheden zal de acceptatie van anders-zijn in onze samenleving
verminderen.
Technologische vernieuwingen zijn waardevol, maar vragen om ethische bezinning.
Tegelijkertijd ontneemt een puur technische visie op menselijk leven het zicht op de gegeven
aard ervan en negeert datgene wat een mensenleven zinvol maakt: geluk en liefdevolle 
 Verkiezingsprogramma 2017-2021 51
relaties. Zorg verlenen bestaat niet louter uit het verrichten van medische handelingen.
Daarom willen we niet de techniek centraal stellen en alle medische ingrepen toepassen die
beschikbaar zijn, maar ook ruimte geven aan reflectie. Wat willen we bereiken en is dat
zinvol? Op het sterfbed kan dit betekenen dat niet wordt overgegaan tot zinloos medisch
handelen, maar tot palliatieve zorg en geestelijke bijstand bij het naderend afscheid. Er is
liefde voor het leven, maar ook respect voor het sterven.
De ChristenUnie heeft zich altijd verzet tegen de legalisering van abortus. Het is
hartverscheurend dat ieder jaar in ons land meer dan 30.000 zwangerschappen (1 op de 7)
worden afgebroken. Dit raakt niet alleen het ongeboren leven, maar ook het leven van de
moeder (en vader). Verdriet, soms spijt of rouw kunnen zij – soms hun hele leven –
meedragen. Het beleid van de overheid moet erop gericht zijn dat het aantal
zwangerschapsafbrekingen omlaag gaat. Dit kan door het organiseren van goede counseling
door organisaties als Siriz en FIOM, waarbij alternatieven voor een abortus besproken worden,
en door het ondersteunen van tienermoeders. De ChristenUnie wil om te beginnen dat
de abortusgrens omlaag gaat, zo ver mogelijk, maar in ieder geval naar maximaal
18 weken. Het is niet goed als de 20-weken echo leidt tot abortus vanwege niet-gewenste
eigenschappen of - aandoeningen. Laten we een samenleving blijven koesteren waarin er ook
ruimte is voor kinderen die weliswaar extra zorg nodig hebben, maar die waardevol zijn.
De ChristenUnie is geen voorstander van de euthanasiewet, waarbij de overheid legitimeert
dat artsen een einde maken aan het leven van een medemens. Euthanasie kunnen wij
nooit als normaal medisch handelen beschouwen. Veel beter is als hulpverleners zich
richten op de hulpvraag achter een verzoek tot euthanasie. We willen voorkomen dat mensen
het beëindigen van leven als enige uitweg zien voor hun situatie. Situaties waarbij in de kring
van naasten mensen elkaar bijstaan bij het beëindigen van hun leven, vindt de ChristenUnie
niet wenselijk. De ChristenUnie wil naar onze ouderen omzien en hen de aandacht geven die
ze verdienen. Door een pil voor het levenseinde (pil van Drion) kunnen mensen hun gevoel
van veiligheid verliezen. Mensen kunnen zich sneller overbodig voelen, krijgen het gevoel – al
dan niet bewust vanuit hun omgeving – dat ze er net zo goed niet meer hoeven zijn.
Het huidige wettelijke kader is niet passend voor de snelle ontwikkelingen in
preconceptuele en prenatale screening. De overheid ontwikkelt hiervoor een
nieuw wettelijk kader en reflecteert periodiek op ethische vragen naar aanleiding
van nieuwe technologische ontwikkelingen.
Het in kaart brengen van het hele DNA-profiel is niet zinvol. Kinderen hebben recht op
een open toekomst.
Iets natuurlijks als een zwangerschap wordt niet onnodig gemedicaliseerd.
We willen niet dat ouders of kinderen eerst de test goed moeten doorstaan voordat ze
zwanger of geboren mogen worden. Dragerschapstesten worden alleen toegelaten
wanneer sprake is van zeer ernstige erfelijke aandoeningen.
 Verkiezingsprogramma 2017-2021 52
Brede introductie van de NIPT (niet-invasieve prenatale test) past niet bij
een Down-vriendelijke samenleving. Deze komt alleen beschikbaar voor vrouwen
in de risicogroep, die uitdrukkelijk hierom verzoeken. Verloskundigen en gynaecologen
zorgen voor een goede counseling, waaronder eerlijke voorlichting over leven met
syndroom van Down.
De hulp aan onbedoeld zwangere vrouwen wordt verbeterd. Huisartsen en
verloskundigen worden beter toegerust op counseling en weten waar zij vrouwen
naartoe kunnen verwijzen. Iedere onbedoeld zwangere vrouw krijgt goede,
onafhankelijke counseling, waarbij in ieder geval alle alternatieven worden besproken,
voordat zij besluit haar zwangerschap af te breken.
Tienermoeders krijgen hulp bij huisvesting, financiën, het voortzetten van de
opleiding en hulp bij het opvoeden van hun kind.
Onderzoek met embryo’s past niet bij de menselijke waardigheid en wijzen we af.
De abortusgrens wordt zo ver mogelijk teruggebracht, maar in ieder geval
naar ten hoogste 18 weken, ruim vóór de 20-weken echo. Ook omdat kinderen
vóór 24 weken al levensvatbaar zijn, is deze grens niet langer houdbaar.
Ouders krijgen de gelegenheid tot lotgenotencontact om zich een goed beeld te
kunnen vormen van een leven met een specifieke beperking.
In de spreekkamer komt meer ruimte voor een goed gesprek over behandelopties of
niet behandelen. De betaaltitel voor niet-behandelen verdient bredere ingang bij
artsen. Richtlijnen in de zorg zijn niet alleen gericht op ‘doen’, maar ook op ‘laten’.
Overbehandelen is niet wenselijk vanuit kostenoogpunt en kan zelfs schadelijk
zijn voor de patiënt.
We investeren in de verbetering van palliatieve zorg. Niet de ‘zorg-potjes’ of de
schotten tussen wetten, maar de zorgvraag moet leidend zijn.
Euthanasiezaken waarover in de toetsingscommissies discussie bestaat, worden altijd
aan het Openbaar Ministerie (OM) voorgelegd. Euthanasiecasussen die zijn uitgevoerd
door artsen van de Levenseindekliniek, zolang deze nog bestaat, worden net als
voorheen door alle vijf toetsingscommissies (RTE’s) beoordeeld. Het OM houdt
toezicht op de RTE’s.
Het lichaam is niet van de overheid of van artsen, maar van mensen zelf, door God
aan hen gegeven. Daarom is de ChristenUnie tegen het Actief
Donorregistratiesysteem, maar voor actieve promotie door de overheid
(bijvoorbeeld op contactmomenten met de overheid mensen hierop wijzen). Het is
belangrijk dat meer donororganen beschikbaar komen.
 Verkiezingsprogramma 2017-2021 53
Hoofdstuk 9
Werk en Sociale zekerheid
Een samenleving waarin mensen naar elkaar omkijken en iedereen meetelt en
kansen krijgt; dat is het ideaal van de ChristenUnie. Zo kunnen mensen in vrijheid
hun verantwoordelijkheid nemen en is ieders talent van waarde. Ons werk is bij
uitstek de plek waar die verantwoordelijkheid en dat talent tot hun recht komen.
Werk raakt aan Gods oorspronkelijke bedoeling met mensen en draagt in hoge
mate bij aan ons welbevinden. Ook hechten wij aan keuzevrijheid bij het
combineren van werk en zorg.
Voor de ChristenUnie is er meer dan alleen maar geld en betaald werk. Onderlinge zorg en
solidariteit bieden een hoopvol tegenwicht tegen individualisme en materialisme.
Deze christelijke economische waarden zijn niet aan inflatie onderhevig.
Jongeren sneller een vaste baan, een werkloze oudere weer aan het werk, jonge ouders die
meer naar eigen inzicht arbeid en zorg kunnen combineren en verdelen. Dat is ons ideaal.
Op de huidige arbeidsmarkt is het nodige aan te merken. Ondanks de bemoedigende
banengroei telt Nederland nog steeds honderdduizenden werklozen. Er zijn onnodige
verschillen tussen scholingskansen van werknemers om vooruit te komen. Er zijn onnodige
verschillen tussen scholingskansen van laag- en hoogopgeleiden en de kansen van
werknemers om vooruit te komen. Voor mensen met een beperking is het nog steeds moeilijk
om aan een baan te komen. Oudere werklozen komen lastig weer aan de slag. Er zijn te veel
mensen die ondanks een baan dicht bij of onder de armoedegrens leven. De lasten op arbeid
zijn te hoog en vormen een belemmering voor werkgelegenheidsgroei. Het combineren van
arbeid en (mantel)zorg kent te veel hindernissen. Er zijn grote tegenstellingen tussen mensen
met een vast contract, en zij die steeds onzeker zijn of hun contract wordt verlengd. Van de
werknemers werken er twee miljoen mensen met een tijdelijk contract. Daarnaast zijn er een
miljoen zzp’ers. Qua flexwerkers is Nederland koploper in Europa.
De ChristenUnie vindt dat aan deze problemen moet worden gewerkt. Voor werkgevers moet
het voordeliger worden mensen in dienst te nemen. Naast inspanningen om
opleidingsmogelijkheden te verbeteren is ook hervorming van ons belastingstelsel voor lagere
lasten op arbeid voor werkgever én werknemer belangrijk om kansen van mensen
te vergroten.
De ChristenUnie wil daarom niet alleen een goede sociale zekerheid, maar juist de
randvoorwaarden scheppen waarbinnen mensen zelf aan hoop en perspectief
kunnen werken. Dat doet recht aan mensen en geeft ruimte aan ieders talent. 
 Verkiezingsprogramma 2017-2021 54
Werken aan zekerheid
Verklein verschil werknemer en zzp’er. Veel zelfstandigen zonder personeel (zzp)
zijn nauwelijks verzekerd tegen arbeidsongeschiktheid of ziekte. Naast het feit dat dit
grote risico’s met zich meebrengt, maakt dit zzp’ers ook goedkoper dan werknemers.
Hierdoor ontstaat er een ongewenst, ongelijk speelveld op de arbeidsmarkt. De
ChristenUnie is daarom voor een verplichte verzekering voor zzp’ers voor
arbeidsongeschiktheid en ziekte – met een wachttijd van 8 weken – die een inkomen
op het bestaansminimum garandeert. Zzp’ers kunnen zich bijverzekeren tot de hoogte
van hun inkomen. Het treffen van een pensioenregeling blijft de eigen
verantwoordelijkheid van de zzp’er.
Flexibele contracten moeten geleidelijk meer zekerheid gaan bieden.
Tijdelijke contracten bij eenzelfde werkgever moeten daarom in duur oplopen.
Een tweede contract duurt minimaal een half jaar langer dan de eerste, voor het
derde contract wordt de huidige wetgeving gehanteerd.
Meer vaste contracten. Versoepeling van de uitzonderingsregeling op de
preventieve toets die geldt voor in zwaar weer verkerende bedrijven. Nu zijn de regels
wel heel erg streng waardoor onnodig vaak een faillissement volgt en onnodig veel
werknemers op straat komen te staan. De ChristenUnie wil daarnaast onderzoeken of
het aanpassen van de preventieve toets een bijdrage kan leveren aan de groei van
vaste dienstverbanden en daarmee aan de verkleining van de kloof tussen flex
en vast.
Activerende WW, sneller aan de slag. De transitievergoeding na ontslag wil de
ChristenUnie verplicht inzetten voor opleiding of begeleiding naar een nieuwe baan.
Werknemers en werkgevers moeten deze benutten om zo snel mogelijk weer aan de
slag te gaan.
Duurzaam inzetbaar. Voor iedereen op de arbeidsmarkt is scholing cruciaal.
De ChristenUnie zet zich in voor een scholingsbeurs voor werkenden die een
beroepsopleiding hebben gevolgd. Juist voor hen is het belangrijk dat ze duurzaam
inzetbaar zijn. De ChristenUnie bepleit meer ruimte voor leerrechten voor werkenden
en voor mensen die tijdelijk – bijvoorbeeld vanwege ouder-, zorg- of
zwangerschapsverlof – niet werken.
Lagere werkgeverslasten bij ziekte
Inkomen biedt mensen bestaanszekerheid. Er moet ruimte zijn voor herstel van de zieke
werknemer terwijl dit tegelijk voor de werkgever betaalbaar is. De ChristenUnie ziet hier een
gezamenlijke verantwoordelijkheid voor werkgever en werknemer.
Kleinere werkgevers korter belasten met zieke werknemers.
Kleinere werkgevers zijn niet langer twee, maar één jaar verantwoordelijk voor de
loondoorbetaling bij ziekte. Het tweede jaar neemt de overheid voor haar rekening. 
 Verkiezingsprogramma 2017-2021 55
Grotere bedrijven tegemoet komen. Als iemand ziek uit dienst gaat, geldt een
premiedoorbetaling voor grotere bedrijven van tien jaar (BeZaVa). Ook deze wil de
ChristenUnie verkorten.
Eerlijk belonen
Hoewel de kloof kleiner is dan elders in de wereld, is er ook in Nederland sprake van
inkomens- en vermogensongelijkheid. De ChristenUnie is niet tegen ongelijkheid in welvaart,
maar ziet wel dat een grote welvaartskloof veel maatschappelijke onvrede kan oproepen.
Als bonussen en topinkomens stijgen, terwijl aan de andere kant de lage en middeninkomens
al geruime tijd een stilstand in koopkracht kennen, is dat geen gezonde ontwikkeling.
Het is onze overtuiging dat het niet goed is voor de vrede in de samenleving als er een te
grote ongelijkheid is. In het rijke land dat Nederland is, leven ruim 400.000 kinderen in
armoede. Veelzeggend is dat 60 procent van deze arme, Nederlandse kinderen, werkende
ouders heeft. Ook voor deze ouders moet werken meer gaan lonen.
De ChristenUnie wil armoede bestrijden door werken lonender te maken, juist ook voor lage
inkomens, en daarnaast overmatige inkomens en bonussen ontmoedigen.
Daarvoor stellen we de volgende maatregelen voor:
Lagere belastingdruk op arbeid. De ChristenUnie is voorstander van het verlagen
van de belastingdruk op arbeid, zowel voor werknemers als voor werkgevers.
Het verlagen van werkgevers- en werknemerslasten schept ruimte voor het creëren
van extra banen.
Een eerlijker belastingstelsel voor inkomen en vermogen (zie hoofdstuk
belastingstelsel).
Beperking aftrekbaarheid topsalarissen. Voor ondernemingen is het gezond om
een sterkere koppeling aan te brengen tussen de winst en de hoogste salarissen.
De ChristenUnie wil daarom dat salarissen en bonussen hoger dan een
ministersalaris niet langer aftrekbaar zijn van de winst. Daarmee wordt
voorkomen dat de belastingbetaler indirect meebetaalt aan topsalarissen.
Minder ruimte voor topinkomens met publiek geld. De Wet normering
topinkomens helpt het Rijk om de salarissen in de (semi)publieke sector te reguleren.
De ChristenUnie pleit ervoor deze wet te verbreden waardoor ook gemeenten en
andere overheden regulerend kunnen handelen, bijvoorbeeld in hun subsidiebeleid.
Eerlijk werk voor iedereen
Voor de ChristenUnie is het belangrijk dat iedereen de kans krijgt om te werken. Tegelijk is
het belangrijk dat er helderheid is over de rechten en plichten van werkgevers en werknemers
en de wijze waarop tot goede arbeidsvoorwaarden wordt gekomen. 
 Verkiezingsprogramma 2017-2021 56
Goed werk voor ouderen. Nu ouderen langer doorwerken, moeten ze dat kunnen
doen in een vorm die bij hen past. Kortere werktijden en demotie inclusief een daarop
aangepast inkomen moet normaler en makkelijker worden. De overheid geeft het
goede voorbeeld door hierop aan te sturen in het overleg met de sociale partners.
Ook oudere werknemers krijgen leerrechten (zie hoofdstuk Onderwijs). Daarnaast
bepleit de ChristenUnie goede regelingen voor mantelzorgers en flexibeler werktijden
voor het combineren van zorg en arbeid. Het loonkostenvoordeel dat werkgevers
kunnen krijgen wanneer ze ouderen in dienst nemen, gaat omhoog.
Stimuleer werk voor lage inkomens. Werkgevers krijgen een hogere vergoeding
om werknemers met een inkomen tot 120 procent van het wettelijk loon in dienst
te nemen.
Geen discriminatie. Nog te vaak spelen zaken als geslacht, kinderwens/
zwangerschap, etniciteit of leeftijd een rol in sollicitatieprocedures. De ChristenUnie wil
arbeidsmarktdiscriminatie tegen gaan, onder meer door anoniem solliciteren mogelijk
te maken, maar niet door het opleggen van quota.
Geen verplicht zondagswerk. De ChristenUnie hecht zeer aan de zondag als
rustdag, vanuit de overtuiging dat dit gebod van God van waarde is voor de hele
samenleving. Als gemeenschappelijke rustdag heeft de zondag de samenleving veel
goeds gebracht. Juist in een tijd van toenemende tijdsdruk, is een vast moment van
rust waardevol. Voor christenen heeft de zondag extra waarde als dag om God te
eren, een dag voor rust en bezinning. De ChristenUnie is tegen niet-noodzakelijk
zondagswerk en wil de wettelijke ruimte behouden om zondagswerk te weigeren.
Ondernemers mogen niet langer onder druk worden gezet om hun winkel of
marktkraam op zondag te openen.
Het belang van polderen. In Nederland hebben we een lange traditie van overleg
tussen werkgevers en werknemers. In de befaamde Hollandse polder zijn zij
belangrijke partners bij grote hervormingsbesluiten. Dat houden we in ere.
Om diezelfde reden blijven we afgesloten cao’s algemeen verbindend verklaren waar
dat mogelijk is. Voorwaarde is wel dat betrokken vakbonden voldoende leden hebben
om zo betrokkenheid en draagvlak te waarborgen.
We moeten af van zwart werk. De staat loopt daardoor belasting mis.
Bovendien gaat zwart werk niet in de laatste plaats gepaard met uitbuiting.
Wij stellen voor het vouchersysteem van de ‘witte werkster’ uit België ook in
Nederland toe te passen.
Solidariteit komt van twee kanten. Wie misbruik maakt van voorzieningen, wie
fraudeert of niet wil werken als dat wel kan, mag worden uitgesloten van
uitkeringsrechten. Fraudewetgeving moet wel menselijk blijven: wie een foutje maakt
op een formulier is niet meteen een fraudeur.
 Verkiezingsprogramma 2017-2021 57
(Even) niet werken
Ondanks het grote belang van betaald werk, zowel voor de samenleving als voor de mensen
zelf, is dit niet altijd voor iedereen mogelijk. De bijstand is er om een bestaansminimum te
garanderen. Eenmaal in de bijstand vraagt dit wel actieve inzet om weer aan het werk
te komen.
Instellen van een mantelzorgfonds. De druk op de combinatie van arbeid en zorg
blijft toenemen. Naast de druk om betaald werk te doen, verwacht de samenleving
ook steeds meer van mantelzorgers. De ChristenUnie stelt werkgevers in staat de
overmatige kosten van mantelzorgverlof bij de overheid in rekening te brengen en
stelt daartoe een mantelzorgfonds in.
Alleenstaande ouders in de bijstand krijgen voldoende ondersteuning om
hun zorgtaken te combineren met scholing en werk.
Vrijwilligerswerk naast uitkering. Het doen van vrijwilligerswerk naast een
uitkering kan worden gestimuleerd. De ChristenUnie is trots op het vele werk dat
vrijwilligers doen, ziet de waarde van onbetaald werk en wil dit niet belemmeren door
regeldruk. Met een uitkering moet je gewoon vrijwilligerswerk kunnen doen, zonder de
uitkering te verliezen. Het is wel van belang dat je daarnaast kunt werken aan het
vinden van een betaalde baan.
Tegenprestatie met nut. De tegenprestatie in de bijstand draagt zo mogelijk bij aan
spoedige re-integratie naar werk.
Vast contactpersoon voor nabestaanden. Nabestaanden moeten met veel
verschillende overheidsinstanties zaken regelen, om een overlijden bekend te maken.
Er komt één servicegericht loket voor zowel de Rijksoverheid als gemeenten, waar al
dit soort zaken geregeld kunnen worden en advies kan worden gevraagd, via een
vast contactpersoon.
We blijven ons inzetten voor het behoud van de nabestaandenuitkering.
Juist op het moment dat iemand een partner verliest is het onze plicht om als
samenleving een vangnet te organiseren voor de periode van rouwverwerking.
Werken met een beperking
De overheid moet meer arbeidsgehandicapten in vaste dienst nemen.
Terwijl het bedrijfsleven wel formele dienstverbanden aan mensen met een
arbeidsbeperking aanbiedt, werkt de overheid vooral met inleenverbanden. Het is
prachtig te zien dat veel ondernemers voorop durven te lopen en tegelijk beschamend
dat de overheid achterblijft. Dat moet anders. Ten minste de helft van de
banenafspraak moet bij de overheid met formele dienstverbanden worden ingevuld.
Beschut werk is waardevol. Hiervoor stelt de ChristenUnie structureel extra
middelen beschikbaar voor gemeenten. 
 Verkiezingsprogramma 2017-2021 58
Aantrekkelijk maken om mensen met een arbeidsbeperking in dienst te
nemen. Werkgevers die mensen met een arbeidsbeperking in dienst nemen, krijgen
een hoger loonkostenvoordeel.
Werkgevers van goede wil helpen. Er zijn in Nederland heel veel werkgevers die
graag mensen met een arbeidsbeperking willen aannemen. De overheid moet de
partner zijn van die ondernemers, onder meer door betere hulp bij bemiddeling.
Inkoop van diensten. Wanneer een bedrijf diensten inkoopt bij een bedrijf dat
grotendeels werkt met arbeidsgehandicapten (bijvoorbeeld een sociale onderneming),
dan moet dat kunnen meetellen voor de banenafspraak die is gemaakt met
de werkgevers.
Niet alleen focussen op verdienvermogen van arbeidsgehandicapten.
Het huidige systeem om arbeidsgehandicapten aan het werk te helpen focust
helemaal op het verdienvermogen van mensen. Dat is te eenzijdig. Ook wie wel het
minimumloon kan verdienen, maar kampt met een arbeidsbeperking, heeft soms hulp
nodig bij het vinden van de juiste baan. Deze mensen hebben recht op ondersteuning
en begeleiding.
Makkelijker maken van werkplekaanpassingen. Het moet makkelijker en
goedkoper worden voor werkgevers om bij het UWV werkplekaanpassingen aan te
vragen voor arbeidsgehandicapten.
Werken aan schulden
De Bijbel geeft goede economische principes, waarvan we graag gebruik maken.
Schuldhulpverlening sluit aan bij het Bijbelse idee dat iedereen recht heeft op een tweede
kans. Het zorgt ervoor dat nieuwe generaties ook weer nieuwe kansen krijgen, net als bij het
Bijbelse Jubeljaar. Mensen met schulden verdienen een nieuwe kans. Niet om nieuwere en
hogere schulden te maken, maar om hun schulden weg te kunnen werken.
Steun bestaande initiatieven. Sluit als overheid aan bij de vele initiatieven die er
zijn. Werk niet langs elkaar heen, maar zorg voor verbinding. Gerichte inzet van
schuldhulpmaatjes helpt financiële problemen bij de bron aan te pakken. Het steeds
grotere netwerk van voedselbanken biedt mensen tijdelijk verlichting.
Wijs de weg. Bestaande regelingen rond aflossing en kwijtschelding zijn vaak
onvoldoende bekend. Daarnaast vormt schaamte een drempel bij het zoeken van een
helpende hand. Actieve overheidscommunicatie moet mensen de weg wijzen en over
drempels helpen.
Bewaak het bestaansminimum. De beslagvrije voet vormt het absolute
bestaansminimum voor mensen. Deze moet worden gerespecteerd en mag dus niet
worden aangetast.
Een overzicht van schulden bij de overheid. De overheid is nog te vaak een stain-de-weg
bij het oplossen van probleemschulden. De overheid maakt voor mensen 
 Verkiezingsprogramma 2017-2021 59
makkelijk inzichtelijk welke schulden bij de overheid nog openstaan en welke
mogelijkheden er zijn om kwijtscheldings- en betalingsregelingen te treffen.
Duidelijkheid over doorverkochte schulden. Bij het doorverkopen van schulden
is het de verantwoordelijkheid van de nieuwe eigenaar van de schuld om de
schuldenaar tijdig te informeren. Ook komt er een schuldenregister waarin de
doorverkochte schuld wordt geregistreerd.
Recht op briefpost. Wie wil kan alle belangrijke berichten, aanslagen en brieven van
de overheid en bedrijven per post ontvangen. Dat helpt mensen die geen of slechte
toegang tot internet hebben of dit prettiger vinden om overzicht te houden.
Alle ruimte voor maatschappelijke initiatieven als voedselbanken,
afhaalwinkels, tweedehands kledingwinkels, kringloopwinkels etc.
Eén landelijk schuldhulptraject voor iedereen met schulden. De huidige
aanpak van schulden schiet tekort en verschilt te veel van gemeente tot gemeente.
Als een minnelijk traject mislukt begint iemand weer van voor af aan. Mensen worden
bovendien niet snel genoeg doorverwezen naar schuldsanering en er zijn te veel
momenten waarop mensen met schulden kunnen uitvallen. De ChristenUnie is er
voorstander van dat onderzocht wordt wat de voordelen zijn van één nieuw landelijk
geregeld schuldhulptraject, toegankelijk voor iedereen, met kortere termijnen, meer
begeleiding, inzet van vrijwilligers, professionele hulpverlening voor bijkomende
problematiek, met looninhoudingen voor vaste lasten en budgetbeheer, begeleid door
een vast contactpersoon van de gemeente.
Harde aanpak incassobureaus. Snelle invoering van de initiatiefwet van de
ChristenUnie om een einde te maken aan misstanden.
Inzet op financiële educatie. Al in het voortgezet onderwijs starten met
programma’s gericht op zelfstandigheid en financiële verantwoordelijkheid van
jongeren, ter voorkoming van schulden.
Pensioenstelsel: solidair en houdbaar
Nederland is beroemd om zijn collectieve pensioenstelsel. Dat stelsel heeft eraan bijgedragen
dat de armoede onder ouderen hier het laagste is van de hele wereld en dat ook binnen
Nederland ouderen de groep zijn waar armoede het minste voorkomt. En toch, het
pensioenstelsel voldoet niet meer. De eerste pijler, die bestaat uit de AOW, voldoet inmiddels
wel - na de verhoging en koppeling van de pensioengerechtigde leeftijd aan de
levensverwachting. Maar de tweede pijler van ons pensioenstelsel piept en kraakt en is niet
langer bij de tijd. In de tweede pijler bouwen werkgevers en werknemers samen pensioen op
bij een pensioenfonds of pensioenverzekeraar.
We hebben met elkaar inmiddels een pensioenpot van ongeveer € 1.400 miljard bĳ elkaar
gespaard. En het stelsel kent een aantal sterke punten, zoals het verplicht en fiscaal
aantrekkelijk voor je pensioen sparen, het delen van de risico’s van lang en kort leven en de 
 Verkiezingsprogramma 2017-2021 60
relatief lage kosten voor het beheer. Maar dit stelsel kent ook problemen: de stijgende
levensverwachting legt druk op de houdbaarheid van het systeem en de lage (reken)rente en
de volatiliteit van de financiële markten doen de rest. Verder drukt de aloude
onevenwichtigheid in het stelsel veroorzaakt door de doorsneesystematiek steeds zwaarder op
het stelsel. De doorsneepremie betekent dat de pensioenopbouw van jongere werknemers de
facto wordt belast ten faveure van oudere werknemers. Dat is geen probleem als je je hele
leven bij dezelfde werkgever werkt, maar wel als je bijvoorbeeld rond je 45e zzp’er wordt. Dan
ben je een enorme dief van je eigen portemonnee, want de jaren van gesubsidieerde
pensioenopbouw mis je dan volledig. Daarnaast zijn in het huidige stelsel laagopgeleiden
solidair met hoogopgeleiden, aangezien de laatste groep langer leeft. In het zorgstelsel ligt die
solidariteit overigens precies andersom.
Al met al kan het huidige stelsel de ooit gewekte verwachtingen niet waarmaken, met als
gevolg dat het draagvlak onder ons unieke pensioenstelsel snel kleiner wordt. Ouderen balen
vanwege de al jaren uitblijvende indexatie van pensioenen, die overigens iedereen raakt, en
jongeren hebben vaak helemaal geen zin meer om geld in te leggen in een pensioenfonds,
omdat het waarschijnlijk wel op zal zijn, op het moment dat zij met pensioen mogen.
De ChristenUnie wil daarom de tweede pijler van ons pensioenstelsel opnieuw inrichten met
behoud van de sterke punten.
De ChristenUnie kiest voor:
Verplichte deelname. We behouden de risicodeling door de verplichte deelname te
continueren.
Opheffen onrechtvaardige doorsneesystematiek. De transitie van de
doorsneepremie en -opbouw naar een eerlijker (actuarieel faire) methode is een grote
operatie, waarbij de lusten en lasten zo goed mogelijk moeten worden verdeeld. Het
is daarbij belangrijk dat gepensioneerden, die immers niet meer kunnen anticiperen
op veranderingen, hierdoor niet in hun koopkracht worden geraakt. Sowieso mogen
de gevolgen van deze ingreep niet eenzijdig bij een groep worden gelegd. Samen met
pensioenfondsen, werknemers en werkgevers richten we een goed en
generatieneutraal overgangspad in.
Een persoonlijk pensioenpotje. We gaan van een gegarandeerde toezegging uit
de collectieve pensioenpot naar een individueel breder inzetbaar pensioenpotje binnen
een zelfgekozen pensioenfonds. Dit persoonlijke pensioenpotje maakt het mogelijk dat
een deel van het geld hieruit kan worden gebruikt voor het aflossen van de
hypotheek, een oude wens van de ChristenUnie. Dit zou gezinnen in het spitsuur van
hun leven erg helpen. En bovendien, investeren in stenen is ook investeren in je
pensioen. We willen het verder aantrekkelijk maken om te blijven pensioensparen bij
je pensioenfonds, ook als je werknemer af bent. Ook als je nooit werknemer bent
geweest moet het makkelijker worden om toe te treden tot een pensioenfonds.
 Verkiezingsprogramma 2017-2021 61
Hoofdstuk 10
Economie: slim, groen en gezond
Mensen zijn begiftigd met creativiteit door onze Creator. Met ideeën. Met ondernemerschap.
Met innovatie als resultaat en groei als vrucht. De ChristenUnie vindt het fantastisch als
mensen een onderneming opstarten en werk verschaffen, als onderzoekers ontdekkingen
doen, als creatieve geesten innovaties doorvoeren en al deze mensen hun gaven inzetten om
de economie en de samenleving tot bloei te brengen. Tegelijk staat het voor de ChristenUnie
als een paal boven water dat het in de economie niet dient te draaien om groei, maar om het
goede leven. Maar terwijl de meeste mensen verlangen naar een goed leven, lijkt het doel in
de politiek maar al te vaak economische groei. En terwijl de top van het bedrijfsleven ten
dienste dient te staan van hun werknemers - en klanten, eigenaren en leefomgeving - komt
het voor dat ze enerzijds duizenden mensen ontslaan en tegelijkertijd zichzelf (laten) belonen
met een exorbitante salarisverhoging. De afgelopen jaren leek te vaak de morele afweging
vervangen te zijn door de vraag of het mag en kan binnen de kaders van de wet. Het lijkt erop
dat de crisis van 2008 niet voldoende was om een echte omslag naar een waarde(n)volle en
gezonde economie te bewerkstelligen. En de economie is wat betreft de ChristenUnie pas
gezond als coöperatieve relaties centraal staan, iedereen een kans krijgt en
verantwoordelijkheid neemt, werken en vrije tijd in balans zijn, groei groen is en grenzen kent,
schulden houdbaar zijn en er een eerlijke verdeling is.
Ruimte voor ondernemers
Ondernemers zijn van onschatbare waarde voor de economie. Mensen met lef, daadkracht en
de bereidheid om risico’s te nemen en te lopen. Zij voegen waarde toe aan de economie. Zij
creëren werk. Zij zorgen voor innovaties. En ze zijn hard nodig om de grote transities waar we
als land en economie voor staan te laten slagen: de energietransitie, de transformatie naar
een circulaire economie, de ontwikkeling van smart cities etc. Deze transities kunnen alleen
slagen als overheden, burgers, bedrijven en kennisinstellingen elkaar weten te vinden, als
publiek-private samenwerking succesvol is. Voor ondernemers is het daarbij van groot belang
dat ze niet tegen oude regels aanlopen die het nieuwe in de weg staan, maar dat regels
flexibel genoeg en toekomstgericht zijn. Dat er ecosystemen kunnen ontstaan met bedrijven
die samenwerken om de noodzakelijke transities te verwezenlijken zonder dat
mededingingsregels in de weg zitten. Dat niet alleen grote, maar ook kleine bedrijven
eenvoudig toegang hebben tot innovatiesubsidies en kennisinstellingen. Dat er voldoende
financiering voorhanden is. En niet in het minst dat er goede vakmensen zijn (zie
hoofdstuk Onderwijs).
De ChristenUnie zet zich in het bijzonder in voor het midden- en kleinbedrijf, de ruggengraat
van onze economie; voor innovatieve industrie, voor jonge startende ondernemers en
doorgroeiers (startups en scale-ups); en voor sociaal ondernemers. 
 Verkiezingsprogramma 2017-2021 62
De ChristenUnie kiest voor:
Voor goede regels, tegen regeldruk en bureaucratisering. Het beperken van
regeldruk krijgt meer prioriteit. Hierbij wordt per sector bekeken wat mogelijk en
wenselijk is. De regeldrukwaakhond ACTAL krijgt een prominentere rol.
Vertrouwen in ondernemers. Het op hoofdlijnen vooraf toetsen van
subsidieaanvragen en pas achteraf meer gedetailleerd controleren daarvan.
Slimmere lagere lasten. Lagere werkgeverslasten, zodat het aantrekkelijker wordt
personeel in (vaste) dienst te nemen.
Minder risico’s afwentelen op de werkgever, zodat het ook daardoor
aantrekkelijker wordt personeel in vaste dienst te nemen. De huidige verplichting om
werknemers twee jaar loon door te betalen bij ziekte willen we voor kleinere bedrijven
verkorten naar één jaar. Grotere bedrijven hebben vooral last van de Wet BeZaVa.
Het is onredelijk dat werkgevers nog 10 jaar premie betalen voor zieke exwerknemers.
Deze wet moet daarom op de schop.
Mkb-vriendelijk aanbesteden. Om mkb-bedrijven in de praktijk meer
mogelijkheden te geven bij overheidsaanbestedingen moeten alle overheden er zorg
voor dragen dat het papierwerk tot een minimum wordt beperkt, opdrachten zo min
mogelijk geclusterd worden en de gunningseisen niet onnodig zwaar zijn.
Overheid en markt. De overheid richt zich met haar organisatie op haar publieke
taken. Overige zaken, zoals bijvoorbeeld facilitaire ondersteuning, kunnen ook in
samenwerking met de markt worden uitgevoerd.
Overheden die snel betalen. Een overheid die ondernemers niet frustreert, maar
motiveert. Hoewel steeds meer overheden erin slagen ondernemers binnen 30 dagen
te betalen, geven nog te weinig gemeenten hier prioriteit aan en misbruiken zij hun
machtspositie richting mkb-bedrijven. De centrale overheid en aan haar gelieerde
overheden (ZBO's en Inspecties) betalen ten minste 90% van de openstaande
facturen binnen 30 dagen.
Verbeteren positie ondernemers bij faillissement; meer kansen voor
doorstart. Het faillissementsrecht dient te worden aangepast, waarbij de positie van
gefailleerden en onderbewindgestelden wordt verbeterd en hun belangen beter
worden geborgd. Preferente en concurrente schuldeisers moeten een gelijkwaardiger
positie krijgen. De Belastingdienst mag een kansrijke doorstart niet frustreren.
Kansen voor kleine winkeliers. Het verbeteren van de positie van kleine
winkeliers, onder meer door de aanpak van winkelcriminaliteit en een goed
winkellocatiebeleid. Ook moet misbruik van de renovatiebepaling worden aangepakt,
zodat winkeliers niet ten onrechte met huurverhoging of huurbeëindiging te maken
krijgen.
Regels laten voldoen aan toekomstgerichte duurzaamheidscriteria. Nog te
vaak is nieuwe wet- en regelgeving onvoldoende toekomstbestendig en wordt er
onvoldoende rekening gehouden met de langetermijngevolgen voor generaties na
ons. De ChristenUnie wil dat dit via duurzaamheidscriteria getoetst wordt door een 
 Verkiezingsprogramma 2017-2021 63
onafhankelijke organisatie, bijvoorbeeld door het te borgen in het bestaande
instituut ombudsman.
Innovatie en onderzoek
Onderzoek en innovatie door wetenschappers en ondernemers levert ons land veel op.
We gaan wereldwijd de concurrentie aan door slimme exportproducten te verkopen, waardoor
economie en werkgelegenheid groeien. Minstens zo belangrijk is de maatschappelijke
meerwaarde: innovatie zorgt voor betere medische zorg, een veiliger wereld en schone en
zuinige productietechnieken. Slimme waardeketens strekken zich uit van fundamenteel
onderzoek tot het maken en vermarkten van een product.
Het Topsectorenbeleid vraagt terecht aandacht voor innovatie, maar de opbrengsten van het
beleid zijn onduidelijk. Het beleid ging gepaard met het wegsnijden van succesvolle
instrumenten voor het mkb en bezuinigingen op programmatisch onderzoek waarin
bedrijfsleven en universiteiten samenwerkten. De balans tussen generiek beleid en
programmatische impulsen is zoek. De ChristenUnie wil het innovatiebeleid verbeteren, met
speciale aandacht voor Nederlandse startups en mkb-bedrijven die wereldwijde koplopers in
hun sector zijn. De ChristenUnie wil deze bedrijven de ruimte geven om door te groeien en het
mkb een sterkere positie in het innovatiebeleid geven. Ook willen wij aandacht voor speciale
regio’s met sterke kennishubs, zoals regio FoodValley en Brainport Eindhoven.
Deze kennishubs moeten ‘de ruimte’ krijgen om concepten zoals een World Food Center met
voortvarendheid te kunnen ontwikkelen. Bovendien moet er voldoende worden geïnvesteerd in
vrij en ongebonden onderzoek, dat aan de basis staat van vernieuwing en
maatschappelijke meerwaarde.
Innovatie en onderzoek dragen bij aan een slim, 21e-eeuws hightech bedrijfsleven, voorbereid
op de toekomst van digitalisering, robotisering en datagedreven bedrijfsprocessen.
Tegelijkertijd moet er oog zijn voor de keerzijde van technieken. De overheid heeft de
verantwoordelijkheid om te reflecteren op ethische vragen en sociale veranderingen.
Nieuwe technologie gaat over people, planet én profit en moet bijdragen aan de bescherming
van grondrechten en de schepping.
De ChristenUnie kiest voor:
Effectief innovatiebeleid. Fiscale voordelen worden strenger getoetst op
effectiviteit en vernieuwing. De ChristenUnie zet in op een innovatiebeleid dat zich
veel explicieter richt op maatschappelijke uitdagingen zoals een circulaire economie,
een verantwoorde voedselvoorziening en een betaalbare zorg.
Stimulering innovatie in het mkb. De regelgeving moet simpeler en toegespitst
worden op baanbrekende innovaties in het mkb. Wij verlagen daarom het
subsidieplafond in de WBSO en herintroduceren de kleine innovatieregelingen zoals
IPC's en vouchers. Om de toegang tot kapitaal te verbeteren investeren wij in het 
 Verkiezingsprogramma 2017-2021 64
mkb-innovatiekrediet en stimuleren wij coöperatieve vormen van kredietverstrekking
en investeringsmaatschappijen die bijdragen aan sociaal verantwoord ondernemen.
Innovatief inkopen door de overheid. De overheid moet meer gebruikmaken van
de kennis en expertise van bedrijven, bijvoorbeeld via de SBIR-regeling (‘Small
Business Innovation Research’) en zelf meer technische kennis in huis halen, zodat ze
een serieuze gesprekspartner is bij innovatief aanbesteden en beter aansluit bij de
innovatieve ontwikkelingen in het Nederlandse bedrijfsleven.
Kennistoepassing en arbeidsmarkt. De beschikbaarheid van goed opgeleide
medewerkers is bepalend voor de omzetgroei van een onderneming. De overheid
moet ervoor zorgen dat onderwijs en arbeidsmarkt elkaar op alle niveaus vinden.
Ook is het nodig om meer in te zetten op de ontwikkeling van toponderzoekers van
eigen bodem, met name in cruciale vakgebieden waar Nederland in internationaal
opzicht weinig in investeert, zoals natuurkunde, chemie en materiaalkunde.
Belangrijke kenniscentra behouden. Veel bedrijven en overheden profiteren van
de kennis van onafhankelijke kenniscentra, zoals meetinstituut VSL, TO2-instituten
zoals MARIN en de publieke-private samenwerking bij universiteiten en hbo's.
Instituten en werkwijzen waar intensief wordt samengewerkt tussen kennispartners
worden gestimuleerd, zoals bijvoorbeeld het programma CAT-Agrofood.
Overheden als launching customer. De overheid moet met zijn enorme
inkoopmacht - met een inkoopvolume van bijna 60 miljard euro per jaar - vooropgaan
in het aanschaffen van innovatieve producten en diensten.
Industrie
Langjarig industriebeleid. Een langjarig industriebeleid met aandacht voor
infrastructuur, ICT, concurrentiekracht, instroom van personeel en innovatie.
De Smart Industry Agenda wordt voortgezet om onze industrie een belangrijke
wereldwijde speler te laten blijven. We zetten in op het aantrekken van buitenlandse
investeringen en het terughalen van werk uit Azië.
Versterken regionale industrieclusters. De ChristenUnie wil de regionale
samenwerking tussen bedrijfsleven, overheid, kennisinstellingen en het
beroepsonderwijs versterken. Door kennisclusters in de regio groeit de
werkgelegenheid, bijvoorbeeld in Noord-Nederland en regio’s als FoodValley, Twente
en Brainport Eindhoven.
Gelijk speelveld in de industrie. Europese regels over concurrentie en staatssteun
worden geregeld omzeild en geschonden door EU-lidstaten. China dumpt staal op
onze markt en verkoopt het ver onder de kostprijs, waardoor onze maakindustrie
wordt gedupeerd. Europa moet strenger optreden tegen oneerlijke concurrentie en
staatssteun. De EU zet zich bovendien in voor bescherming van onze maakindustrie
tegen dumping. Daarnaast spant de EU zich in om dumping door EU lidstaten zelf ook
te voorkomen.
 Verkiezingsprogramma 2017-2021 65
Starters en doorgroeiers
De startup-bv. Met deze tijdelijke rechtsvorm voor jonge innovatieve bedrijven
worden startups geholpen in de beginfase van de onderneming. Zij krijgen gedurende
maximaal twee jaar een aantal vrijstellingen, zodat zij hun kapitaal volledig kunnen
inzetten op het ontwikkelen van hun concept en doorgroei.
Startup als stage. Maak het mogelijk om stages in te vullen met het starten van een
bedrijf. Het is vaak niet eenvoudig een passende stage te vinden voor studenten.
Tegelijk zien we de trend van studenten die tijdens hun studietijd al ondernemen.
En willen we van jongs af mensen stimuleren te ondernemen. Daarom wil de
ChristenUnie het mogelijk maken om stages in te vullen met een startup.
Ondernemerschap in het onderwijs. Meer aandacht voor ondernemerschap in het
curriculum. Universiteiten en hbo-instellingen krijgen een ondernemersloket.
Onderwijsinstellingen worden aangespoord een in-house incubator op te zetten in de
vorm van een publiek-private samenwerking. Startups die hier opgericht worden,
weten zich verzekerd van hulp van experts en mentoren. Noodzakelijk is wel dat meer
docenten ervaring opdoen in het bedrijfsleven.
Betrek innovatieve startups en scale-ups bij e-vraagstukken. Startups en
scale-ups krijgen een rol in de advisering van overheden op het gebied van
e-governance en andere e-vraagstukken, zoals cybersecurity.
Kansen voor startups bij aanbestedingen. Bij aanbestedingen krijgen ook
startups kansen, bijvoorbeeld door punten toe te kennen aan consortia die expliciet
met startups werken. Overheden dienen daarnaast vaker het probleem in de markt te
zetten in plaats van de productvraag. Dat biedt bij uitstek kansen voor startups.
Schenkingsvrijstelling voor investeringen in startups.
Maak starten bedrijf makkelijker. Maak het mogelijk een bedrijf makkelijker en
binnen 24 uur op te richten en te registreren.
Leegstaand vastgoed voor startups. Leegstaand rijksvastgoed in samenspraak
met gemeenten beschikbaar stellen als startup co-working spaces die met behulp van
collectieve huurovereenkomsten aantrekkelijk zijn voor startups om te gebruiken.
Maatschappelijk verantwoord ondernemerschap
Bedrijven die verantwoord ondernemen hebben oog voor het belang van de samenleving op
korte en lange termijn en voor rechtvaardige verhoudingen wereldwijd. De ChristenUnie wil
een gelijk speelveld voor verantwoorde producten. Voor consumenten moet duidelijk zijn hoe
producten tot stand zijn gekomen, zodat zij een verantwoorde keus kunnen maken.
Ondanks armoede en ondervoeding groeit de voedselexport van arme landen naar rijke(re)
landen en stroomt geld en waarde weg uit deze landen. De vrije markt heeft hier geen
antwoord op, omdat aanbod zoekt naar de meest koopkrachtige vraag.
Helaas maken kinderarbeid en schending van mensen- en kinderrechten nog te vaak 
 Verkiezingsprogramma 2017-2021 66
onderdeel uit van de productieketens. Handelsakkoorden leggen onacceptabele beperkingen
op aan het stellen van maatschappelijk verantwoorde eisen aan producten en diensten.
Sociale rechtvaardigheid en zorg voor de schepping zijn kernwaarden voor de ChristenUnie.
De normen voor ethisch verantwoord leven beperken zich niet tot ons privéleven, maar
strekken zich uit over ons leven als burger, consument, werknemer en ondernemer.
Bedrijven ondernemen menswaardig en milieubewust en zijn het vertrouwen van hun
klanten waard.
De ChristenUnie kiest voor:
Mensen- en kinderrechten. Het betrekken van de omgang met mensenrechten bij
de evaluatie van handelsovereenkomsten en subsidieregelingen.
Houd je aan de normen. Het uitgangspunt dat bedrijven die van overheidssteun
gebruikmaken, de OESO-normen onderschrijven en naleven. Bedrijven worden
uitgesloten van overheidssteun en aanbestedingen, als zij geen actie ondernemen om
mensenrechtenschendingen, zoals kinder- en dwangarbeid, in de productieketen
te voorkomen.
Eerlijke toegang tot recht en genoegdoening voor slachtoffers van
mensenrechtenschendingen via een rechtsbijstandfonds en versterking van de
rechtsorde in landen waar mensenrechten worden geschonden.
Betaalbaar voedsel voor de armen. De productie van betaalbaar voedsel voor
armen als onderdeel van internationale MVO-overeenkomsten.
Heldere zorgplicht. Heldere codes betreffende de (internationale) zorgplicht en
rapportageplicht van bedrijven op het gebied van arbeid, mensenrechten, milieu en
eerlijke handelspraktijken. Wettelijke regelgeving van deze zorgplicht als een sector
onredelijk lang geen stappen onderneemt of als er een grote groep van
achterblijvers is.
Omgekeerde bewijslast. Betrekt een ondernemer grondstoffen of producten uit
een sterk verdachte regio, dan kan de overheid eisen dat de ondernemer aantoont dat
het de keten op orde heeft.
Maatschappelijk verantwoord inkopen.
Eerlijke producten tegen eerlijke prijzen in de schappen van de winkels, door
duurzame en sociale waarden waar mogelijk in de prijs van de producten
te verwerken.
Weet wat je koopt. Het zichtbaar en traceerbaar maken van de geschiedenis van
producten op het gebied van duurzaamheid en sociale impact, zodat de consument
een eerlijke keuze kan maken.
Producten uit de winkels weren waarvan de productie in strijd is met
internationale afspraken op het gebied van mensenrechten, kinderarbeid
of milieubelasting.
Stimuleren in dienst nemen kwetsbare groepen. Hiervoor is een
loonkostenbijdrage beschikbaar.
 Verkiezingsprogramma 2017-2021 67
Meer leer-werktrajecten. We promoten leer-werktrajecten om zo kwetsbare
groepen met afstand tot de arbeidsmarkt een kans op een echte baan te geven.
Sociaal ondernemerschap
Geef sociaal ondernemers grotere kans bij overheidsinkoop. Social return
wordt een essentieel onderdeel bij alle inkopen van de hele publieke sector, ook onder
de aanbestedingsgrens. Ook bij opdrachten volgens de Best Value Procurement
methode wordt social return meegewogen.
BVm. Sociale ondernemingen beter onderscheiden door een eigen rechtsvorm voor
hen te introduceren: de BVm. Hiermee wordt de sociale onderneming ook als
zodanig herkenbaar.
Schenkingsvrijstelling voor investeringen in sociale ondernemingen.
Banken: ten dienste van de samenleving
Banken hebben een belangrijke maatschappelijke functie en dienen dus bij uitstek
maatschappelijk verantwoord te ondernemen en het belang van hun klanten voorop te zetten.
Ondanks de bankencrisis, zijn veel systeemproblemen nog altijd niet opgelost. Banken zijn nog
steeds too big to fail. De eigenvermogensbuffer van banken is nog steeds gering. De spanning
tussen wie de risico’s neemt, wie de risico’s draagt en hoe daarop wordt toegezien, bestaat
ook nog altijd. En het beloningsbeleid en beloningsniveau is zacht gezegd nog steeds een punt
van zorg. Wil de financiële sector weer een toonbeeld van degelijkheid worden, dan is het
nodig dat veel evenwichtiger wordt omgegaan met risico’s en dat bonussen blijvend effectief
aan banden worden gelegd, niet alleen door ze te maximeren, maar ook door de fiscale
aftrekbaarheid van topsalarissen en bonussen te beperken.
Voor de financiële stabiliteit van Nederland is het van belang dat er stabiele systeembanken
zijn die stabiele geldstromen garanderen. Het kan niet zo zijn dat risicovolle producten het
systeemdeel van de bank omver kunnen werpen.
De ChristenUnie kiest voor:
Betrouwbare banken, betere solvabiliteit. Het verhogen van de
solvabiliteitsnorm om hoge risico’s niet door systeemproducten te laten dragen.
Naarmate een bank meer risico’s loopt, zal de solvabiliteitsnorm hoger moeten zijn.
Sowieso zou de ChristenUnie graag zien dat er strengere eisen aan banken worden
opgelegd dan ‘Basel III’ (dat is een set afspraken over met name de kapitaaleisen
aan banken).
Een toekomstvast depositogarantiestelsel. Banken met een hoger risicoprofiel of
een lagere rating dragen meer bij aan het garantiestelsel dan banken met een laag
risicoprofiel of een hoge rating. Deze bijdrage wordt gekoppeld aan het totale leenen
spaarportfolio. 
 Verkiezingsprogramma 2017-2021 68
Voor de bankencrisis was de depositogarantie 20.000 en voor de volgende 20.000
90%. Om tijdens de crisis het vertrouwen in het bankensysteem te behouden is dit
verhoogd naar 100.000. Deze verhoging was bedoeld als tijdelijke maatregel.
We moeten een keer terug richting normalere proporties. De garantie wordt daarom
verlaagd naar 50.000 euro.
Ruimte voor boeren en tuinders
Voedsel is een geschenk van God aan mensen. Boeren en tuinders werken aan goed en
gezond voedsel en hebben een nauwe verbondenheid met de schepping. De ChristenUnie is
trots op onze agrarische sector en heeft hart voor boeren en tuinders.
Een toekomstbestendige agrarische sector heeft een gezonde economische basis, is innovatief,
gaat zorgvuldig om met bodem, grondstoffen en energie en produceert in balans met dier en
leefomgeving. Jonge boeren en tuinders verdienen een goede toekomst in ons land.
De Nederlandse land- en tuinbouw is toonaangevend in de wereld en is van groot belang voor
de Nederlandse economie. Dat willen we graag zo houden. De komende jaren zal naast de
export van producten de export van kennis steeds belangrijker worden. Met het
gerenommeerde instituut Wageningen University & Research Centre levert Nederland een
belangrijke bijdrage aan het wereldwijde vraagstuk van voedselzekerheid. De Nederlandse
kennis en expertise op het gebied van gewasveredeling, resistentie, oogsttechnieken en
logistiek kunnen boeren en tuinders in zich ontwikkelende landen helpen om in hun specifieke
situatie tot betere opbrengsten en minder voedselverliezen te komen.
De agrarische sector in Nederland staat echter onder druk. Klimaatverandering en
natuuropgaven vragen van agrariërs dat zij inspelen op veranderende omstandigheden.
Veel sectoren hebben te maken met over het algemeen lage en sowieso zeer beweeglijke
prijzen door het wegvallen van productiebeperkingen, boycots door derde landen en daarmee
overproductie. De melkveehouderij staat voor enorme uitdagingen nu het melkquotum is
weggevallen, iets waar de ChristenUnie altijd voor heeft gewaarschuwd. Ondernemers, ook zij
die duurzamer willen produceren, krijgen niet de prijs voor hun producten die zij wel
verdienen. Intensivering van de landbouw kan leiden tot milieuproblemen (mestoverschotten,
waterverontreiniging door gewasbescherming, uitstoot van stikstof) en tot een groeiende kloof
tussen boeren, burgers en natuurbeschermers. In plaats van gezond boerenverstand zien we
een stapeling van wet- en regelgeving. Wekelijks stoppen vele boeren en tuinders - veelal
noodgedwongen - met hun bedrijf, vaak omdat er geen bedrijfsopvolger is of omdat er
bedrijfseconomisch te weinig perspectief is.
De ChristenUnie wil dat er dat in Nederland ruimte blijft voor boeren en tuinders om te
ondernemen, zodat gezinsbedrijven kunnen voortbestaan en er perspectief blijft voor
jonge boeren. 
 Verkiezingsprogramma 2017-2021 69
Geen verkoop onder de kostprijs en geen kiloknallers. Boeren en tuinders
verdienen een eerlijke prijs voor hun producten. Er komt, evenals in België en
Duitsland, een verbod op verkoop van voedselproducten onder de kostprijs.
Eerlijke prijs voor diervriendelijke producten. Dieren zijn schepselen van God.
Het houden van dieren gebeurt volgens ambitieuze, maar realistische normen.
Verdergaande eisen op het gebied van dierenwelzijn kunnen alleen vanuit de markt
worden gefaciliteerd, zodat vraag, aanbod en prijs bij elkaar komen en de boer
betaald wordt voor de extra investeringen.
Initiatieven zoals het Duitse Initiative Tierwohl, waarbij boeren rechtstreeks een
vergoeding krijgen voor investeringen in dierenwelzijn, verdienen navolging
in Nederland.
Lang leve de coöperatie. We willen ruim baan voor de oprichting van nieuwe
coöperaties waarin boeren en tuinders zich kunnen verenigen om samen sterk te
staan tegenover een beperkt aantal machtige inkooporganisaties (i.c. de
supermarkten). Zo nodig wordt mededingingsregelgeving aangepast.
Mens. Milieu. Markt. De Autoriteit Consument en Markt (ACM) wordt de Autoriteit
voor Mens, Milieu en Markt (A3M) en toetst voortaan niet alleen de prijs voor de
consument, maar ook de prijs voor de boer, duurzaamheidaspecten, diversiteit en
kwaliteit van voedsel.
Minder controlekosten voor ondernemers. De Nederlandse Voedsel- en
Warenautoriteit (NVWA) maakt een efficiëntieslag in plaats van ondernemers steeds
hogere kosten door te berekenen. Waar nodig krijgt de NVWA extra middelen om de
controle van de voedselveiligheid op hoog niveau te houden.
Ruimte voor grondgebonden melkveehouderij. Er komt één helder wettelijk
kader voor de melkveehouderij in plaats van een stapeling van wetgeving, dat
perspectief biedt en ruimte geeft aan grondgebonden bedrijven om verantwoord
te ontwikkelen.
Weidegang stimuleren. Duurzaamheidsinitiatieven vanuit de markt, zoals het
Convenant Weidegang of het Actieplan Vitalisering Varkenshouderij, omarmen we.
Weidegang verplichten is niet wenselijk en niet realistisch.
Minder antibiotica. Het gebruik van antibiotica in de veehouderij wordt in overleg
met de verschillende sectoren stapsgewijs verder teruggebracht.
Geen Wet dieraantallen. De Wet dieraantallen wordt niet ingevoerd. Er is geen
directe relatie tussen aantallen dieren in een stal en de volksgezondheid. Wel leidt de
hoge hoeveelheid fijnstof concentraties in de nabijheid van pluimveebedrijven tot
luchtwegaandoeningen. Veehouderij, overheid en kennisinstellingen moeten
gezamenlijk stappen zetten om de luchtkwaliteit rondom stallen te verbeteren.
Daartoe willen we bestaande emissiereducerende technieken breder toepasbaar
maken en innovaties op dit vlak faciliteren om sneller tot praktijktoepassing te komen.
Sterke en energiezuinige glastuinbouw. Het Greenport-beleid, waarin gefocust
wordt op een aantal sterke glastuinbouwgebieden, wordt voortgezet. De sector wordt
uitgedaagd tot verdere energiebesparing met projecten als ‘De kas als energiebron’. 
 Verkiezingsprogramma 2017-2021 70
Emissies van gewasbeschermingsmiddelen op het oppervlaktewater
worden teruggedrongen.
Speel in op klimaatverandering. We willen dat er meer werk wordt gemaakt van
klimaatgericht landbouwbeleid. De landbouw draagt bij aan klimaatverandering, maar
juist de Nederlandse land- en tuinbouw heeft de kennis en kunde in huis om vooral
ook bij te dragen aan oplossingen.
Bied boerenbedrijven perspectief. Soms is er een spanningsveld tussen
agrarische activiteiten en natuuropgaven. Gedwongen verplaatsing van
boerenbedrijven, die vaak al generaties in de familie zijn, willen we voorkomen. Als na
afweging van alle mogelijkheden als uiterste middel bedrijfsverplaatsing aan de orde is
of als mensen zelf van mening zijn dat voortzetting van hun bedrijf elders een beter
perspectief biedt, dan is snel handelen van de overheid, een goede prijs en actieve
ondersteuning in hervestiging het devies.
Houd financiering agrarisch onderwijs op peil. Er wordt niet verder bezuinigd op
het groene (agrarische) onderwijs. Groene onderwijsinstellingen worden volgens de
dezelfde systematiek gefinancierd als andere instellingen.
Voedselonderwijs. Ieder kind krijgt lessen over ‘waar komt ons eten vandaan’,
proeven en koken en gezonde voeding. Scholen geven hier binnen het speerpunt life
sciences op een eigen manier invulling aan.
Europees Gemeenschappelijk Landbouwbeleid (GLB) en internationaal
Nederland is in Europa en wereldwijd koploper als het gaat om milieu en dierenwelzijn.
De ChristenUnie ziet liever dat de Nederlandse normen de Europese standaard worden, dan
dat we eenzijdig aanvullende maatregelen opleggen die onze boeren en tuinders economisch
op achterstand zetten. Marktinitiatieven ondersteunen we van harte, bijvoorbeeld door
procedures en regels aan te passen als deze omvorming van de bedrijfsvoering in de
weg staan.
Nederland moet nu al invloed uitoefenen op het nieuwe Europees Gemeenschappelijk
Landbouwbeleid (GLB), dat na 2020 ingaat. De ChristenUnie wil dat de landbouwgelden zoveel
mogelijk op het boerenerf terecht komen en gerichter worden ingezet. Daarbij denken we aan
versterking van de regionalisering van de voedselproductie binnen (Noordwest-)Europa,
gericht op verdere verduurzaming en voedselzekerheid. Europese regionalisering van de
voedsel- en veevoerproductie vermindert de afhankelijkheid van soja-import en milieudruk en
vergroot de verbondenheid tussen producent en consument. Ook innovatie en een
klimaatslimme landbouw worden wat de ChristenUnie betreft belangrijke onderdelen van het
nieuwe GLB.
Voedsel is een basisvoorziening en daarmee verdient de landbouwsector een speciale
behandeling in handelsverdragen. De ChristenUnie is altijd terughoudend geweest in het
vergaand liberaliseren van de voedselproductie- en handel. Dit dwingt boeren en tuinders tot
steeds hogere productie tegen steeds lagere prijzen, waardoor hun inkomen daalt, maar ook 
 Verkiezingsprogramma 2017-2021 71
wordt ingeleverd op dierenwelzijn en milieu. Bovendien kan door verregaande
schaalvergroting het gezinsbedrijf onder druk komen te staan. Daarom willen we dat voedsel
geen deel uitmaakt van een handelsverdrag als TTIP.
Geen TTIP met voedsel. Voedsel wordt buiten een eventueel
handelsverdrag gehouden.
Rechtvaardige handelsakkoorden. Economische Partnerschapsakkoorden (EPA’s),
die zijn afgesloten met landen in Afrika, de Caraïben en de Stille Oceaan (voormalige
koloniën van Europese landen), mogen niet de regionale en lokale markten in die
landen verstoren.
Eisen aan import. Aan geïmporteerde landbouwproducten worden gelijkwaardige
eisen gesteld als aan Europese landbouwproducten.
Een Europees voedselbeleid. Het nieuwe Europese Landbouwbeleid (na 2020)
transformeert naar een Europees landbouw- en voedselbeleid. Dit beleid richt zich op
versterking van de Europese markt en actuele maatschappelijke vraagstukken zoals
een eerlijk verdienmodel, korte ketens van grond tot mond, biodiversiteit,
klimaatverandering en gezonde voeding. De overheid moet de productie en
consumptie van plantaardige eiwitten in Europa en Nederland stimuleren.
Natuur- en landschapsbeheer vergoeden. Boeren krijgen een adequate
vergoeding voor natuur- en landschapsbeheer en weidevogelbeheer. De gelden uit het
GLB voor vergroening (eerste pijler) kunnen flexibel en bedrijfsspecifiek worden
ingezet en sluiten zoveel mogelijk aan bij het agrarisch natuurbeheer van de
provincies (tweede pijler), zodat die elkaar kunnen versterken en de biodiversiteit ten
goede komen. De administratieve lasten moeten laag zijn.
Zorg voor jonge boeren en tuinders. Binnen het Europese landbouwbeleid is nu
en in de toekomst bijzondere aandacht voor de positie van jonge boeren en tuinders,
want zij zorgen voor continuïteit in onze voedselvoorziening.
Ruim baan voor niet-chemische gewasbescherming. De Europese procedures
voor toelating van niet-chemische gewasbescherming worden versneld, zodat er
alternatieven beschikbaar komen voor chemische gewasbeschermingsmiddelen.
Geen glyfosaat buiten de landbouw. Het gebruik van chemische middelen als
glyfosaat buiten de landbouw wordt verboden. Glyfosaat binnen de landbouw wordt
toegestaan zolang er geen bruikbaar alternatief beschikbaar is, waarbij
gebruiksvoorschriften gelden.
Herstel kwekersrecht. De balans tussen het kwekers- en octrooirecht wordt
hersteld, want het is ongehoord dat grote bedrijven patent aanvragen op natuurlijke
eigenschappen van planten. Het feit dat slechts een handjevol bedrijven patenten in
handen heeft, is een bedreiging voor de wereldwijde voedselzekerheid.
Wel klassieke veredeling en cisgenese. De ChristenUnie kiest voor klassieke
veredeling en cisgenese (versnelling van klassieke veredeling zonder soortengrenzen
te overschrijden).
 Verkiezingsprogramma 2017-2021 72
Geen transgenese. Nederland blijft vrij van de productie van transgenetisch
gemodificeerde gewassen. Ook in Europees verband blijft Nederland zich verzetten
tegen import en productie van GGO’s.
Keuzevrijheid borgen. Consumenten moeten door duidelijke etikettering kunnen
kiezen voor volledig gentechvrije producten.
Voedselverspilling en -verliezen
In ons land zijn prachtige initiatieven om voedselverspilling tegen te gaan. Veel gemeenten
hebben één of meerdere voedselbanken, kerken houden inzamelingsacties en er zijn
particuliere initiatieven zoals Kromkommer en restaurant Instock. Op initiatief van de
ChristenUnie staat fiscaal vriendelijk voedsel doneren bij veel bedrijven helder op het netvlies.
Toch wordt er nog altijd veel goed voedsel weggegooid. Terwijl in ons land wekelijks meer
dan 100.000 mensen een voedselpakket krijgen van de voedselbank, wordt een derde van ons
voedsel verspild. Per persoon gooien we jaarlijks 50 kilo aan voedsel weg. Dat is omgerekend
2,5 miljard euro. Daar komt de verspilling in de rest van de voedselketen bovenop; nog eens
2,5 miljard euro per jaar.
Het tegengaan van voedselverspilling is een gedeelde verantwoordelijkheid die we samen
moeten oppakken. Dat geldt voor consumenten, maar ook voor de levensmiddelenindustrie,
die de kans heeft ruimhartig te doneren van wat anders weggegooid wordt. Niet geremd door
angst voor aansprakelijkheid, maar aangemoedigd om een voorbeeld te zijn van
maatschappelijk verantwoord ondernemen. Bijvoorbeeld door transparant te zijn over hoeveel
er wordt weggegooid of juist gedoneerd.
Meer voedseloverschotten naar de voedselbank. Er wordt een taskforce
opgericht om bedrijven te stimuleren voedseloverschotten te doneren
aan voedselbanken.
Overbodige houdbaarheidsdata schrappen. Waar mogelijk wordt de
houdbaarheidsdatum op producten (rijst, pasta, snoep etc.) geschrapt.
Begrijpelijke houdbaarheidsdata. Houdbaarheidsdata op het etiket moeten
begrijpelijk zijn. Daarom worden TGT (te gebruiken tot) en THT (tenminste houdbaar
tot) vervangen.
Voedsel in horeca voortaan langer bruikbaar. In de horeca geldt als nieuwe
standaard dat - vergelijkbaar met landen als Engeland en Spanje - producten in
principe 4 uur ongekoeld gepresenteerd kunnen worden voordat ze worden
weggegooid. Voedselveiligheid is belangrijk, maar het ‘2 uurs criterium’ in de horeca is
een voorbeeld van doorgeschoten voedselveiligheid. 
 Verkiezingsprogramma 2017-2021 73
Ruimte voor vissers
De visserij in Nederland kent een lange economische en culturele traditie. Veelal kleine
familiebedrijven leveren een waardevolle bijdrage aan de gemeenschappen waarin ze
diepgeworteld zijn. Ze staan dicht bij de natuur, zijn onderdeel van het ecosysteem op zee en
hebben passie voor hun werk. De laatste jaren voelen vissers zich echter in hun voortbestaan
bedreigd. Ze hebben te maken met een opeenstapeling van knellende Europese regels en de
dreigende sluiting van visgronden voor natuurgebieden of windmolenparken. De ChristenUnie
gaat voor een goede toekomst voor zowel de Noordzeevisserij als de binnenvisserij. Er moet
ruimte komen voor duurzame innovaties en een einde aan de aanlandplicht.
Weg met de aanlandplicht
De aanlandplicht, waarbij alle bijvangsten moeten worden aangeland, is een voorbeeld van
doorgeschoten Europese regelzucht. In een gemengde visserij is bijvangst nooit helemaal te
voorkomen. Een stapsgewijze en stevige vermindering van bijvangst kan voor de
Noordzeevisserij het best bereikt worden via een realistisch tijdpad in het zogenoemde
meerjarenbeheerplan. Deze meerjarenplannen hebben de afgelopen jaren bewezen te
werken: het scholbestand is historisch groot en ook de andere bestanden vertonen een
positieve trend.
De aanlandplicht werkt niet alleen kostenverhogend, maar leidt ook tot voedselverspilling.
Een deel van de bijvangst van jonge vis die voorheen kon worden teruggezet bleef in leven,
werd volwassen en kon zich voortplanten. Het overige deel was voedsel voor vogels, andere
vissen en bodemleven. Met de aanlandplicht wordt 100% uit het ecosysteem gehaald
en vernietigd.
Blijvend ruimte voor duurzame innovaties
De Nederlandse vloot is de afgelopen jaren gemoderniseerd door tal van duurzame innovaties.
Een goed voorbeeld is de puls-techniek, waarbij met kleine stroompjes de vis wordt
opgeschrikt van de bodem. Deze techniek zorgt voor een betere selectiviteit (dus minder
bijvangst), minder bodemcontact en lager brandstofverbruik. De puls-techniek moet in Europa
definitief worden vrijgegeven en gestimuleerd voor algemeen gebruik als duurzamer
alternatief voor de boomkorvisserij.
Daarnaast verdienen initiatieven zoals het Masterplan Duurzame Visserij (MDV) steun.
Nederland moet koploper blijven op dit vlak. Onderdeel daarvan zijn ook
duurzaamheidskenmerken, zoals MSC. Het aantal visserijen met een duurzaamheidskenmerk
neemt elk jaar toe. De ChristenUnie ziet deze keurmerken als belangrijk onderdeel van de
toekomst van de visserij in Nederland.
 Verkiezingsprogramma 2017-2021 74
De ChristenUnie kiest verder voor:
Goede verhouding tussen visserij en natuur. Meerjarige beheerplannen worden
opgesteld voor een duurzame exploitatie van de zee. Visserijsector en wetenschap
werken samen in bestandsopnamen en het opstellen van beheerplannen.
Sluiten van visgebieden niet gewenst. Bij de planning van windmolenparken op
zee, booreilanden en andere menselijke activiteiten moet rekening gehouden worden
met de belangen van de vissers door in te zetten op multifunctioneel gebruik.
Nieuwe natuurgebieden op zee altijd in overleg met de visserij. De komende
periode wordt vastgesteld op welke manier de Natura 2000-gebieden op zee worden
beschermd. Deze mariene ecosystemen zijn intrinsiek het beschermen waard, en
essentieel voor een gezonde Noordzeenatuur en het behoud van biodiversiteit.
Daarom streven we in overleg met de betreffende sectoren naar een effectief
beschermingsregime in kwetsbare mariene gebieden.
Minder (Europese) regels. Bij visquota wordt meer rekening gehouden met soorten
die vaak samen worden gevangen (geassocieerde bestanden) en er wordt meer
verantwoordelijkheid gelegd bij de regionale beheergroepen. Er moet worden
voorkomen dat visserijen stil komen te liggen door ‘choke species’ (soorten die
worden meegevangen met de hoofdsoort en waarvoor een klein quotum beschikbaar
is). De administratieve lasten van Natura 2000-wetgeving voor vissers moeten
omlaag. Visserijwetgeving en de provinciale kaders van de Natuurbeschermingswet
dienen te worden geharmoniseerd.
Internationaal samenwerken. Nederland blijft zich sterk maken voor een
internationale samenwerking op het gebied van visserijbeheer, bescherming van de
traditionele visgebieden van ontwikkelingslanden, een verbod op de walvisvangst en
een algeheel verbod op het gebruik van drijfnetten.
 Verkiezingsprogramma 2017-2021 75
Hoofdstuk 11
Leefomgeving: leefbaar, groen en schoon
De ChristenUnie is hoopvol over de duurzame toekomst van Nederland. Een schone en
circulaire economie levert veel op voor ons en voor volgende generaties: een gezondere lucht,
een beter klimaat en een sterkere economie. Met onze innovatieve bedrijven en hoogwaardige
kennis hebben we een uitstekende uitgangspositie om duurzame koploper in de wereld te
worden. Wij willen zo snel mogelijk af van olie, gas en kolen en ruim baan voor schone
energie. Energiebesparing in de industrie, gebouwde omgeving en mobiliteit wordt
topprioriteit. Auto’s zonder uitstoot en energieneutrale huizen worden de norm. Materialen die
de schepping ons geeft willen wij niet verspillen, maar terugwinnen en hergebruiken.
Wij kiezen voor de bescherming van waardevolle natuur en een verantwoorde omgang met
ruimte en landschap in Nederland.
Klimaat, grondstoffen en energie
Alle leven is Gods waardevolle gift. Wij hebben de taak om zorgvuldig om te gaan met de
schepping. Vervuiling van de lucht en de natuur, verspilling van materialen en uitputting van
hulpbronnen zijn een grote bedreiging voor de toekomst van onze kinderen en kleinkinderen.
Het produceren van aardgas zorgt voor aardbevingen en is voor de Groningers een ernstige
aantasting van hun veiligheid en leefbaarheid. Fossiele brandstoffen zorgen voor grote risico’s
voor de Nederlandse economie en welvaart. We zijn bovendien te afhankelijk van het MiddenOosten
en Rusland. Als we nu niets doen, leggen we de enorme rekening – financieel en
ecologisch – bij volgende generaties.
De rekening van klimaatverandering ligt nu al bij de allerarmsten in de wereld. Paus
Franciscus roept in zijn encycliek ‘Laudato Si’ niet voor niets op tot duurzame sociale
gerechtigheid. Wij willen klimaatverandering tegengaan en kwetsbare landen weerbaar maken
tegen overstromingen en voedseltekorten. Het Klimaatakkoord van Parijs is daarom een
belangrijke wereldwijde afspraak.
Naar een duurzame en circulaire economie
De ChristenUnie zet in op een snelle en volledige energietransitie binnen één
generatie. Er komen wettelijke tussendoelen per 5 jaar voor CO2-reductie (55% in 2030),
schone energie (45% in 2030) en energiebesparing (40% in 2030).
Een investering in energiebesparing betaalt zich dubbel en dwars terug. Het levert milieuwinst
op, afbouw van het Gronings gas, een flinke kostenbesparing voor huishoudens en bedrijven,
meer comfort in woningen en een impuls voor de bouwsector. Onze warmtevoorziening moet
snel onafhankelijk worden van aardgas.
Huishoudens worden zelfvoorzienend en gaan zelfopgewekte zonne-energie opslaan.
Steeds goedkopere zonne-energie en windenergie zullen leiden tot het einde van het fossiele 
 Verkiezingsprogramma 2017-2021 76
tijdperk en het sluiten van kolencentrales. De ChristenUnie wil deze ontwikkeling versnellen
door CO2-uitstoot veel zwaarder te belasten en hogere milieueisen aan elektriciteitscentrales
te stellen.
Onze producten eindigen nog te vaak als waardeloos afval. Het beter benutten van
reststromen en het hergebruiken van producten en materialen levert gouden kansen op voor
het milieu en onze economie. We moeten leren denken vanuit grondstoffen in plaats van afval.
Afvalscheiding moet daarom sterk gestimuleerd worden.
Het klimaatprobleem is een mondiaal probleem. Nederland neemt internationaal
verantwoordelijkheid voor klimaatfinanciering, zodat ontwikkelingslanden gesteund worden bij
hun voorbereidingen op extreme droogte of overstromingen. Klimaatverandering heeft ook
gevolgen voor Nederland. Wij investeren daarom in binnenlandse klimaatadaptatie: in
waterbeheer, dijken, robuuste ruimtelijke inrichting, landbouw en de directe woonomgeving.
Energiebesparing
De gebouwde omgeving wordt energieneutraal. Er komt een grootschalig plan
voor een warmtetransitie. De aansluitplicht voor gas vervalt bij nieuwbouwprojecten
en oude gasnetten worden niet meer vervangen. Huishoudens worden geholpen bij
deze omschakeling met een energiebesparingsaftrek voor isolatie, geothermie
en warmtepompen.
‘Nul op de meter’ bij nieuwbouw. Energieneutrale en energieleverende woningen
zijn de nieuwe norm bij nieuwbouw vanaf 2018.
Energiebesparing bestaande woningen. Minimale energiebesparende
maatregelen en duurzame toepassingen in bestaande woningen zijn vanaf 2020
verplicht bij verbouwing en verhuizing. Het energielabel wordt beter vormgegeven en
gekoppeld aan de OZB en overdrachtsbelasting (in eerste instantie label C, vanaf 2025
label B).
Huurwoningen worden energieneutraal. Woningcorporaties maken
investeringsplannen voor vergaande verduurzaming, zoals nul-op-de-meterwoningen,
en krijgen daarvoor meer ruimte door de verhuurdersheffing te schrappen.
Duurzame woonvisie. Gemeenten en corporaties worden verplicht om in de
woonvisie prestatieafspraken te maken over besparingsdoelen en de
warmtevoorziening. In de omgevingsvisie worden overheden verplicht om een
energietransitieplan op te nemen om de doelen van het Klimaatakkoord te bereiken.
Energiecommissaris. De energietransitie is een nationale opgave, waarbij alle
overheden verantwoordelijkheid moeten nemen. De ChristenUnie wil een Nationaal
Plan Energietransitie onder regie van een Energiecommissaris (vergelijkbaar met het
Deltaprogramma onder regie van de deltacommissaris in het waterdomein). 
 Verkiezingsprogramma 2017-2021 77
Meer schone energie
Minimumprijs CO2. Een hoge en jaarlijks stijgende minimumprijs voor CO2 samen
met een kopgroep van buurlanden. Het Europese emissiehandelsysteem (ETS) wordt
vergaand aangescherpt.
Van energiebelasting naar CO2-belasting. De energiebelasting wordt meer
gebaseerd op CO2-uitstoot, waardoor schone energie en duurzame warmte
aantrekkelijker worden. Op termijn wordt de energiebelasting verschoven van de
gebruiker naar de bron, waarbij hernieuwbare energie wordt vrijgesteld.
Energie van eigen dak. Investeringszekerheid voor zelfopgewekte elektriciteit.
Zolang de opslag van energie voor huishoudens nog geen serieuze optie is, blijft de
belastingkorting voor lokale energieopwekking door particulieren en coöperaties in
stand. De salderingsregeling van opgewekte zonne-energie dient daarom gehandhaafd
te blijven.
Duurzame prikkels industrie. De belasting op energie gaat omhoog voor
grootverbruikers. Bedrijven kunnen de belasting ontlopen door investeringen in
energietransitie en besparing. Bij het tempo van invoering zal rekening worden
gehouden met werkgelegenheidseffecten. De handhaving van de Wet Milieubeheer
wordt aangescherpt.
Investering in duurzame innovatie. Er komt meer geld voor de schone technieken
en de duurzame warmtevoorziening van de toekomst. Subsidies voor realisatie van
hernieuwbare energie worden bij een hoge CO2-prijs geleidelijk afgebouwd.
Hierbij gelden eerlijke overgangsregelingen.
Meer windenergie. Er komt een uitbreiding van windparken op zee, waarbij
rekening wordt gehouden met kustgemeenten, ecologie, scheepvaart en visserij.
Windparken op land worden uitgebreid tot 6000 MW in 2020 en verdere groei na
2020. De energietransitie heeft een enorme ruimtelijke impact. Belangrijke
voorwaarden zijn dat omwonenden nauw worden betrokken bij plannen voor
windenergie en kunnen meeprofiteren van de voordelen. Mede-eigenaarschap zorgt
ervoor dat lusten en lasten eerlijker worden verdeeld.
Afbouw kolencentrales. De ChristenUnie wil snel af van de kolencentrales. Hogere
milieunormen voor energiecentrales en het stoppen met subsidie
voor biomassabijstook.
Verplichte inzet van bio-energie, in de chemiesector, het vrachtverkeer en de
productie van groen gas. De productie van biomassa mag geen ongewenste effecten
hebben op het klimaat, de biodiversiteit en de voedselvoorziening.
Geen nieuwe kerncentrales, vanwege risico’s voor de veiligheid en vanwege
het afvalprobleem.
Geen opslag van CO2. Geen prioriteit en overheidsgeld voor ondergrondse opslag
van CO2, omdat het een dure techniek is die veel energie kost en geen bijdrage levert
aan de energietransitie.
Publieke investeringen. De overheid maakt bindende afspraken met grote publieke
investeerders (zoals pensioenfondsen) om investeringen in fossiele energie af te 
 Verkiezingsprogramma 2017-2021 78
bouwen en te verschuiven naar schone energie en energiebesparing. Door middel van
wetgeving kan worden afgedwongen dat een minimumpercentage in energietransitie
wordt geïnvesteerd.
Gas minderen
Gaswinning in de provincie Groningen heeft geleid tot een ernstige aantasting van de
veiligheid en leefbaarheid. Ook immaterieel is de schade groot: steeds meer mensen kampen
met gezondheidsproblemen en psychische klachten. De ChristenUnie wil snelle afbouw van de
gaswinning, directe versterking van woningen op kosten van de NAM, onafhankelijke
schadebeoordeling en ruimhartige compensatie voor gedupeerden.
Onafhankelijk van aardgas. De verwarming van huizen en gebouwen is in 2035
voor 90% onafhankelijk van aardgas. De gaskraan in Groningen wordt zo snel
mogelijk teruggedraaid. In 2018 gaat de gaswinning in Groningen terug naar 21
miljard kuub en vervolgens in jaarlijkse stappen omlaag via 12 miljard kuub naar nul.
De export van gas wordt afgebouwd. De conversiecapaciteit wordt uitgebreid om
geïmporteerd gas om te zetten.
Ruimhartige compensatie. De NAM komt met een ruimhartige compensatie voor
waardedaling van woningen, voor versterking van woningen, scholen, bedrijven en
dijken en voor investeringen in leefbaarheid. Er is bijzondere aandacht nodig voor het
behoud en herstel van cultureel erfgoed in de provincie Groningen. In heel Nederland
wordt mijnbouwschade adequaat vergoed na een onafhankelijke schadebeoordeling,
dus ook in Drenthe, Friesland, Overijssel en Limburg.
Opkoopregeling voor mensen in de provincie Groningen die vastzitten in een
uitzichtloze situatie met een onverkoopbaar huis.
Toekomstperspectief voor Groningen. De provincie wordt een voorloper bij de
toepassing van innovatieve energietransitie en besparing. Dit levert een impuls voor
de economie en werkgelegenheid op.
Geen nieuwe winningslocaties voor olie of gas in Nederland en een afbouw van
huidige winningsactiviteiten. Er komt een verbod op schaliegaswinning.
Circulaire economie
Duurzaam inkopen. De overheid koopt 100% duurzaam en verantwoord in:
schone energie uit Nederland, producten uit de circulaire economie en producten en
diensten met een zo klein mogelijke ecologische voetafdruk. De criteria voor
duurzaam inkopen bij de overheid worden aangescherpt.
Circulair ontwerpen. De regels voor het ontwerp van producten worden
aangescherpt, om producten klaar te maken voor de circulaire economie.
Resultaatverplichting voor bedrijven, onder meer voor de verpakkingsindustrie,
supermarkten en de afvalsector. Bedrijven in de regio gaan samenwerken om
hergebruik te stimuleren. Er komen doelstellingen voor terugwinning en recycling,
bijvoorbeeld voor waardevolle metalen en mineralen. 
 Verkiezingsprogramma 2017-2021 79
Hogere heffing op afvalstort en afvalverbranding. Hergebruik wordt
hierdoor aantrekkelijker.
Statiegeld op plastic flessen wordt uitgebreid naar kleine PET-flessen.
Mobiliteit en infra
Mobiliteit brengt mensen bij elkaar en is nodig voor een sterke economie. De groeiende
mobiliteit mag niet ten koste gaan van de kwaliteit van onze leefomgeving en de leefbaarheid.
De ChristenUnie wil de milieubelasting door het verkeer verkleinen en gericht investeren in de
sterke punten van verschillende vormen van vervoer. Het verkeer wordt slimmer, schoner
en zuiniger.
Beter benutten wegen door beter beprijzen. Door slim beprijzen van het gebruik
van de auto, bijvoorbeeld met behulp van een congestieheffing of door een
cordonheffing voor personenauto’s rond de grote steden, kan de file- en milieudruk
fors omlaag.
Strenge milieunormen voor nieuwe auto’s. Het is onze ambitie dat vanaf 2025
alleen elektrische personenauto’s worden verkocht.
Het instellen van milieuzones door gemeenten draagt bij aan CO2-reductie in
stedelijk gebied. Deze maatregel kan door gemeenten worden ingezet en wordt
landelijk ondersteund door de grondslag voor deze gemeentelijke milieuzones terug te
brengen in het Verkeersreglement.
120 km/u is hard zat. De verhoging van de maximumsnelheid naar 130 km/uur
wordt teruggedraaid vanwege negatieve gevolgen voor de verkeersveiligheid en
het milieu.
Zuinige autobanden worden verplicht (Label A), met een redelijke
invoeringstermijn.
Kilometerheffing voor vrachtverkeer, in navolging van België en Duitsland.
Bovendien wordt het aandeel biobrandstoffen groter door ophoging van de
Europese bijmengverplichting.
Uitbreiding fietssnelwegen tussen 2017 en 2021 en betere fietsvoorzieningen
(bijvoorbeeld bij stations) om de (elektrische) fiets een aantrekkelijk
vervoersalternatief te maken. In 2025 willen wij een groei van het fietsgebruik met
25% bereiken.
Veilig verkeer. Een doelstelling van minimaal 50 procent minder verkeersdoden
en -gewonden in 2027 ten opzichte van 2017. De inzet richt zich vooral op het
tegengaan van ongelukken met kwetsbare verkeersdeelnemers: kinderen en ouderen.
Overtredingen binnen de bebouwde kom worden harder aangepakt. Stelselmatige
overtreders worden strenger gestraft.
CO2-beprijzing luchtvaart en scheepvaart in Europees verband met een positieve
uitzondering voor kleine schippers en de relatief duurzame binnenvaart. Zo wordt
vervuilende uitstoot tegengegaan, waarbij rekening wordt gehouden met de 
 Verkiezingsprogramma 2017-2021 80
grenseffecten en de grote bijdrage van vervoer over water in het tegengaan van de
CO2-last van transport.
Verkeerseducatie: er wordt ingezet op verkeers- en mobiliteitseducatie gericht op
veilig, verantwoord en vlot gebruik van vervoersmiddelen.
Openbaar Vervoer
Ambitie en actie. De OV-ambities moeten hoger door middel van investeringen in
reistijdverbetering, frequentieverhoging en directe verbindingen.
Prestaties openbaar. Vervoerders worden verplicht cijfers over aantal reizigers,
reistijd en klanttevredenheid per verbinding te publiceren.
Investeren in regionale projecten. Voorbeelden zijn lightrail en busbanen.
Reiziger centraal. De OV-chipkaart wordt als brede mobiliteitskaart meer
klantgericht door de mogelijkheid te reizen op rekening en door makkelijker
overstappen. De actuele reisinformatie op haltes, stations en internet wordt
aanzienlijk verbeterd.
Toegankelijkheid de norm. Samen met provincies en vervoerders worden stations
en haltes aangepast, zodat deze versneld volledig toegankelijk worden voor mensen
met een beperking.
Capaciteitsuitbreiding spoor. Inhaalsporen of spoorverdubbeling, extra perrons en
ongelijkvloerse kruisingen zijn op een aantal punten noodzakelijk, zodat intercity’s en
sprinters elkaar niet in de weg zitten en de frequentie kan worden verhoogd.
Waar mogelijk vindt elektrificatie van het spoor plaats. Bij een voldoende hoge
vervoersvraag worden directe verbindingen de norm.
Nieuwe spoorbeveiliging en energiesysteem. Het nieuwe beveiligingssysteem
ERTMS wordt snel ingevoerd, zodat treinen korter op elkaar kunnen rijden, de
spoorveiligheid verbetert en op langere termijn onderhoudskosten worden bespaard.
Ook wordt de bovenleidingspanning verhoogd naar 3 kilovolt zodat treinen sneller
kunnen optrekken en energie wordt bespaard.
Scherpere eisen aan NS en ProRail. De maximaal toegestane prijsverhoging wordt
afhankelijk van de prestaties van NS. ProRail moet zorgen voor minder verstoringen
en het sneller oplossen van verstoringen.
Geen toeslag op HSL. De toeslag voor de HSL-Zuid vervalt nu deze onderdeel is
geworden van het hoofdrailnet.
Ruimte
Het afgelopen decennium zijn we in de politiek en in het beleid de liefde voor de ruimte, voor
onze leefomgeving verloren. Niet alleen is het ruimtelijke beleid grotendeels gedecentraliseerd,
maar ook een frisse landelijke blik - laat staan een visie - op wat goede ruimtelijke
ontwikkeling is, is goeddeels verdwenen. Dat moet anders, in het belang van onze kinderen.
Want welke ruimte, welke leefomgeving laten we hen na? En wat te denken van de
energietransitie, die een gigantische impact gaat hebben op onze ruimtelijke inrichting. In het 
 Verkiezingsprogramma 2017-2021 81
fossiele tijdperk hadden alleen de Limburgers last van de kolenmijnen of de Groningers van de
gaswinning, maar in het duurzame tijdperk gaan we allemaal wat merken van energieopwekking.
De ChristenUnie wil kortom meer ruimte voor ruimte op de politieke agenda.
Inrichting van de ruimte moet aansluiten bij het eigen karakter van landschappen, dorpen en
steden. Daarom is het belangrijk dat ruimtelijke beslissingen zo lokaal mogelijk worden
genomen, met veel ruimte voor participatie van burgers, bedrijven en belangenorganisaties.
Bundelen en verdichten. Prioriteit wordt gegeven aan binnenstedelijk bouwen en
herstructurering van bestaande bedrijventerreinen. Verstedelijking en bedrijvigheid
worden gebundeld rond bestaande kernen en daarbinnen bij OV-knooppunten.
Hergebruik van bestaande gebouwen. Zowel in de steden en dorpen (lege
kantoren, winkels, maatschappelijk vastgoed en bedrijfsgebouwen) als op het
platteland (vrijkomende agrarische bebouwing door stoppende boeren) is veel
leegstaand vastgoed. Veel van de nieuwe ruimtevraag voor wonen, werken en
voorzieningen kan door hergebruik, transformatie of sloop/nieuwbouw in bestaande
panden worden gerealiseerd.
Open landschappen behouden, versnippering voorkomen. Open landschappen,
zoals het Groene Hart, mogen niet steeds kleiner worden. Verrommeling,
versnippering en bouwen op opdringerige zichtlocaties langs wegen tegengaan.
Ruimte voor energie. Onderdeel van het nationale plan energietransitie is ook een
samenhangende visie op de ruimte voor duurzame energieopwekking. Geen wildgroei,
maar zorgvuldige planning met participatie van onderop.
Recreatiegebieden in en om de stad, investeringen in wandel- en fietsgebieden.
Deltaprogramma sturend voor ruimtelijke ontwikkeling. Het ruimtelijk beleid
van de Rijksoverheid en decentrale overheden anticipeert met behulp van het
Deltaprogramma op de veranderende omstandigheden, zoals bodemdaling en de
gevolgen van klimaatverandering.
Bescherming Waddengebied als Werelderfgoed. Geen gaswinning bij
de Waddeneilanden.
Verantwoorde ruimte voor plattelandsgemeenten. Uitbreidingen van steden en
dorpskernen (‘rode functies’) worden op regionaal niveau afgewogen. Clustering van
voorzieningen is nodig om het voorzieningenniveau in krimpgebieden op peil
te houden.
Leefbare krimpregio’s. Structurele versterking van de economie en bereikbare
voorzieningen houden krimpregio’s leefbaar. Ook is het belangrijk dat de
infrastructuur op orde is, zoals openbaar vervoer en snel internet. Er komt meer
experimenteerruimte voor dunbevolkte gebieden en grensregio’s. Regio’s die
anticiperen op krimp (‘anticipeerregio’s), zoals Oost-Drenthe en Schouwen-Duiveland,
moeten gebruik kunnen maken van dezelfde faciliteiten van de Rijksoverheid als de
zogenoemde topkrimpgebieden.
 Verkiezingsprogramma 2017-2021 82
Wonen
Een gezonde woningmarkt
Een goed en betaalbaar huis in een leefbare buurt, dat is voor ons allemaal belangrijk. Dat is
niet vanzelfsprekend, daar zijn we tijdens de achterliggende crisisjaren wel achter gekomen.
Duur betaalde woningen kwamen onder water te staan en/of bleken moeilijk verkoopbaar.
En de huurmarkt was en is voor veel mensen geen echt alternatief. In veel regio’s zijn lange
wachtlijsten voor een sociale huurwoning. In grote delen van Nederland functioneert de vrije
huurmarkt niet goed. Met alle interventies in de woningmarkt heeft de overheid de
achterliggende decennia bijgedragen aan een onevenwichtige woningmarkt:
decennia ongelimiteerde hypotheekrenteaftrek leidde tot te dure koopwoningen en tot een
weggedrukte en daarmee vrijwel afwezige vrije huursector. Jarenlang hielden links en rechts
elkaar in een houdgreep, waarbij links de huren niet wilde liberaliseren en rechts de
onbeperkte hypotheekrenteaftrek te vuur en te zwaard verdedigde. Een crisis op de
huizenmarkt en partijen als D66, ChristenUnie, GroenLinks en de SGP bleken nodig om het
woonbeleid te hervormen en de woningmarkt structureel gezonder te maken.
Echter, een woningmarkt die decennialang is scheefgegroeid, heb je niet in één keer recht
gebogen. Nadat de afgelopen jaren verbeteringen in het woonbeleid tot stand zijn gebracht,
moeten we de komende kabinetsperiode op een aantal punten verder gaan. Zo is deels door
de daling van inkomens als gevolg van de economische crisis en deels door de gestegen huren
de afgelopen jaren de woonquote van huurders verder gestegen naar 36% in 2015, terwijl de
woonquote voor woningeigenaren - vooral onder invloed van de lage rente - is gedaald naar
27% in datzelfde jaar. Het is dus zaak dat de huren voor huishoudens met lage inkomens zich
de komende jaren gematigd ontwikkelen.
De ChristenUnie kiest voor:
Bouwen, bouwen, bouwen; vooral betaalbare huurwoningen in de vrije
sector. Er zijn veel te weinig huurwoningen in de prijsklasse € 710 tot € 1.000, de
prijsklasse net boven de liberalisatiegrens. Dat was altijd al een probleem, maar in
deze tijd met steeds meer tijdelijke en flex-contracten en zzp’ers helemaal.
Huishoudens met (ruim) een modaal inkomen zijn hier de dupe van en kunnen
bijvoorbeeld steeds moeilijker terecht in grote steden. Marktpartijen en
pensioenfondsen hebben hier een verantwoordelijkheid, maar ook gemeenten kunnen
door een goed ruimtelijk en grondprijsbeleid het mogelijk maken om de komende
jaren tienduizenden betaalbare huurwoningen in de vrije sector te realiseren.
Afschaffen verhuurdersheffing. Er wordt onnodig veel geld rondgepompt in ons
land. De als tijdelijk bedoelde verhuurdersheffing is inmiddels permanent geworden en
de daarmee gepaard gaande hogere huren leiden tot een hogere huurtoeslag. We
stoppen met de verhuurdersheffing, we maken harde afspraken met de
woningcorporaties om de opbrengst daarvan terug te geven aan huurders met een
laag inkomen - zodat de huurtoeslag kan dalen - en meer te investeren in nieuwbouw, 
 Verkiezingsprogramma 2017-2021 83
herstructurering van oude stadswijken en verduurzaming van de bestaande
woningvoorraad (nul-op-de-meter woningen).
Kopen en huren evenwichtig behandelen. De koop- en huurmarkt moeten
evenwichtiger worden bejegend, zodat de kloof tussen kopen en huren in de vrije
huursector kleiner wordt. Daarom wordt de hypotheekrenteaftrek sneller en verder
afgebouwd naar het nieuwe basistarief dat de ChristenUnie voorstelt (zie de paragraaf
over het belastingbeleid). De lagere belasting op arbeid zorgt ervoor dat deze
maatregel bij de lage- en middeninkomens niet merkbaar is en voor de hoge
inkomens door de historisch lage hypotheekrente slechts in geringe mate.
Pensioenpremie beleggen in het eigen huis. Door de tweede pijler van het
pensioenstelsel te flexibiliseren, kunnen we het mogelijk maken dat geld dat normaal
gesproken zou zijn gaan zitten in de pensioenpremie, voortaan ook te gebruiken is
voor het aflossen van de hypotheek, bijvoorbeeld door een tijdelijke premievakantie
ten behoeve van gelijkwaardige doelen als pensioensparen mogelijk te maken. Dit zou
gezinnen in het spitsuur van hun leven erg helpen. En bovendien: investeren in stenen
is ook investeren in je pensioen.
Geen overdrachtsbelasting voor starters. Starters op de koopmarkt zijn verplicht
om hun gehele hypotheek gedurende de looptijd af te lossen. Nu de huizenmarkt weer
aantrekt, is de betaalbaarheid van koopwoningen voor starters - na een paar relatief
gunstige jaren - een probleem. Daarom schrapt de ChristenUnie de
overdrachtsbelasting voor starters.
Woningcorporaties die het algemeen belang dienen. Woningcorporaties
moeten zich richten op hun kerntaak: het aanbieden van goedkope huurwoningen aan
mensen met lage inkomens. Risicovolle investeringen met gemeenschapsgeld horen
daar niet bij. Maar onderdeel van die kerntaak is volgens ons wel dat corporaties de
mogelijkheid hebben om te investeren in leefbaarheid en maatschappelijk vastgoed in
wijken waarin zij veel bezit hebben.
Hergebruik van alle leegstaande gebouwen, niet alleen kantoren. Zowel in de
steden en dorpen (lege kantoren, winkels, maatschappelijk vastgoed en
bedrijfsgebouwen) als op het platteland (vrijkomende agrarische bebouwing door
stoppende boeren) is veel leegstaand vastgoed. Veel van de nieuwe ruimtevraag voor
wonen kan door hergebruik, transformatie of sloop/nieuwbouw in bestaande panden
worden gerealiseerd.
Ruimte voor innovatief en vraaggericht bouwen. Gemeenten dienen in het
bijzonder woningcorporaties de ruimte te geven om innovatief, vraaggericht en
toekomstvast te kunnen bouwen. Denk hierbij met het oog op de veranderende
samenstelling van de bevolking aan innovatieve concepten als de bouw van twee
kleine starterswoningen die later gemakkelijk zijn samen te voegen tot één grotere
woning. Of mogelijkheden creëren voor groepswonen; flexibele oplossingen voor
mantelzorg etc.
Energieneutrale woningen. Eén van de grootste energieopgaven is het
verduurzamen van de 7,3 miljoen woningen die Nederland telt. De recent ingevoerde 
 Verkiezingsprogramma 2017-2021 84
energieprestatievergoeding aangevuld met de te maken afspraken met de
woningcorporaties in het kader van het afschaffen van de verhuurdersheffing moeten
voor een enorme boost zorgen voor het aantal nul-op-de-meter woningen de
komende jaren.
Water en scheepvaart
Water verbindt, biedt kansen, maar kan ook gevaar opleveren. De ChristenUnie zet zich in
voor bescherming tegen hoogwater en de beschikbaarheid van voldoende zoetwater van hoge
kwaliteit. Veilig leven in onze dichtbevolkte delta vereist blijvende inzet en investeringen.
De ChristenUnie kiest voor:
Robuuste waterschappen. Waterschappen spelen een cruciale rol bij het
beschermen van ons land tegen hoogwater, het voorzien in voldoende zoetwater en
het zorgen voor waterkwaliteit en afvalwaterzuivering. Het Nederlandse waterbeheer
is toonaangevend en verdient niet alleen wereldwijd, maar ook in het onderwijs meer
aandacht. Omdat het belang van toekomstbestendig waterbeheer in ons land nog
onvoldoende bekend is, wil de ChristenUnie het waterbewustzijn bevorderen.
Investeren in uitvoering Deltaprogramma. Om ervoor te zorgen dat we nu en in
de toekomst in een veilig en aantrekkelijk land kunnen blijven wonen en werken, moet
het nationale Deltaprogramma voortvarend worden uitgevoerd: maatregelen om ons
land veiliger te maken, robuuster in te richten en de zoetwatervoorziening te
verbeteren. De ChristenUnie maakt hier geld voor vrij en wil de looptijd van het
Deltafonds verlengen.
Waterkwaliteit. Schoon water is belangrijk, niet alleen voor mens en dier, maar ook
voor de economie en de ecologie. Bronaanpak is uitgangspunt, waterzuivering is
aanvullend. De aanpak van microplastics en geneesmiddelen in het oppervlaktewater
verdient meer prioriteit. Het verbod op gewasbeschermingsmiddelen op verhardingen
en terreinen wordt verder uitgebreid.
Sterke en schone binnenvaart. De ChristenUnie wil het gebruik van schonere
motoren in de binnenvaart bevorderen, het aantal ligplaatsvoorzieningen uitbreiden en
naast de grote ook de kleine vaarwegen open houden. De realisatie van
overslagterminals voor water, weg en spoor wordt gestimuleerd.
Veilige vaarroutes. Gezorgd wordt voor veilige vaarroutes, bijvoorbeeld door
recreatie- en beroepsvaart te scheiden. Er wordt geïnvesteerd in bruggen, sluizen en
kanalen om het vaarwegennetwerk robuuster te maken en om wachttijden
te reduceren.
Natuur
Juist in de natuur herkennen we de grootsheid van Gods schepping. In de Bijbel lezen we hoe
God geniet van Zijn schepping en hoe de schepping God, de Schepper, eert. De natuur heeft
daarmee intrinsieke waarde. God heeft mensen geroepen om zich om Zijn schepping te 
 Verkiezingsprogramma 2017-2021 85
bekommeren. Als we de natuur geweld aandoen, schaden we onszelf en onze leefomgeving.
We zien echter dat milieuvervuiling de natuur aantast, dat de soortenrijkdom onder druk staat
en dat natuur in Nederland in de verdrukking kan komen door economische activiteiten. Na
jaren van terugloop zien we in ons land een voorzichtig herstel van de soortenrijkdom. Dit
herstel is hoopgevend en laat zien dat gericht natuurbeleid werkt. Mondiaal is het beeld echter
zorgelijker. Natuur is veelal kwetsbaar en kan niet voor zichzelf spreken. Er zijn dus regels
nodig om de natuur te beschermen, om de belangen van de natuur af te wegen tegen andere
belangen, en om samenhang te creëren met andere belangen, zoals verduurzaming van de
economie maar ook het tegengaan van klimaatverandering. De ChristenUnie wil dat ook
volgende generaties kunnen genieten van de grootsheid van Gods schepping.
De ChristenUnie wil het natuurbeleid realiseren op basis van draagvlak (bottom-up) en met
passie van mensen voor hun leefomgeving. Daarom vinden we het goed dat het natuurbeleid
gedecentraliseerd is naar de provincies. Provincies moeten de ruimte krijgen om met een
gebiedsgerichte aanpak invulling te geven aan het natuurbeleid. Tegelijkertijd moet er wel oog
zijn voor de staat van de natuur als geheel, zodat er geen zwakke schakels zijn en Nederland
voldoet aan de doelstellingen van de Vogel- en Habitatrichtlijn. Het Europese netwerk van
natuurgebieden (Natura 2000) en ons Nationaal Natuur Netwerk, de vroegere Ecologische
Hoofdstructuur (EHS), zijn de belangrijkste pijlers voor een goed natuurbeleid en behoud van
de soortenrijkdom. Een goed natuurbeleid kan niet zonder adequate ruimtelijke sturing, een
passende beloning voor geleverde diensten, samenwerking tussen overheid, terreinbeherende
organisaties, boeren en particulieren, en langjarige kaders voor doelen en vergoedingen.
Extra middelen voor natuur en schoon water. We investeren extra in natuur
en waterkwaliteit, voor de toekomst van de schepping en onze kinderen.
Vóór het Nationaal Natuur Netwerk. Het doel van een kwalitatief goed
functionerend Nationaal Natuur Netwerk blijft recht overeind. Ecologische
verbindingszones blijven nodig om natuurgebieden met elkaar te verbinden.
Beter Natura 2000-beleid. Het Natura 2000-beleid wordt herijkt. Het beleid
moet niet alleen gericht zijn op instandhouding van het bestaande, maar kunnen
inspelen op het dynamische karakter van de natuur en ruimte geven aan
(natuur)ontwikkeling, zodat het bestaande ook versterkt kan worden. De Europese
Vogel- en Habitatrichtlijn (Natura 2000 valt hieronder) wordt niet aangepast, maar
de uitvoering van de doelstelling wordt voortvarend ter hand genomen. In uiterste
situatie moet herbegrenzing van Natura 2000 - na afweging van alle belangen -
mogelijk zijn.
Het Waddengebied is Unesco Werelderfgoed en parel van de Nederlandse
natuurgebieden.
Bescherm nationale landschappen en parken. Kernkwaliteiten van de
Nederlandse landschappen, aardkundige monumenten en natuurschoonwaarden
zoals stilte en duisternis krijgen een wettelijke bescherming. Dat geldt ook voor 
 Verkiezingsprogramma 2017-2021 86
nieuwe nationale parken zoals ‘Hollandse duinen’. De ChristenUnie wil geen
wildgroei van bouwinitiatieven, maar de schoonheid van onze kustlijn behouden.
Toegankelijke natuur. Het is goed als de natuur toegankelijk is voor iedereen,
ook voor mensen die in stedelijk gebied wonen. Een fijnmazig netwerk van fietsen
wandelpaden is daarom belangrijk.
Natuur- en milieueducatie voor kinderen is belangrijk. Scholen hebben vrijheid
om hier naar eigen inzicht invulling aan te geven.
Samenhang natuur en klimaat. Klimaatadaptatie krijgt een plek in het
natuurbeleid. Nederland neemt ook internationaal verantwoordelijkheid voor het
beschermen van natuur, bijvoorbeeld als het gaat om criteria voor duurzaam hout.
Beleid voor bomen. Bomen nemen CO2 op en leveren hiermee een belangrijke
bijdrage aan de klimaataanpak. Het kappen van grote bospercelen mag alleen
weloverwogen gebeuren, bijvoorbeeld in het kader van heideherstel, en er dient
zoveel mogelijk herplanting plaats te vinden.
Jacht is belangrijk voor schadebestrijding en populatiebeheer. Daarbij hechten we
aan transparantie. Er moet sprake zijn van planmatig beheer op basis van
tellingen vooraf en verantwoording van afschot achteraf. De overheid spoort
wildbeheereenheden aan om dieren die in het kader van populatiebeheer worden
afgeschoten in de voedselketen te brengen.
Streekfondsen worden gestimuleerd: agrarisch natuurbeheer is niet alleen van
boeren, maar vraagt ook betrokkenheid van burgers en bedrijven.
Minder stikstof. Om de stikstofdepositie op natuurgebieden terug te brengen,
wordt de Programmatische Aanpak Stikstof (PAS) voortgezet. Beheerplannen voor
de PAS worden zo snel mogelijk uitgevoerd, om de kwetsbare Natura 2000-
gebieden te beschermen, maar ook om ontwikkelingsruimte mogelijk te maken.
Voedselvoorziening heeft prioriteit. In de uitvoering van de PAS wordt
integraal gekeken naar economische activiteiten, waarbij voedselvoorziening als
prioriteit wordt aangemerkt. De stikstofdepositie van andere bronnen, zoals van
industrie en verkeer, wordt teruggebracht, zodat de totale stikstofdepositie
omlaag gaat. Daarvoor is ook belangrijk dat de achtergronddepositie omlaag gaat
(met name door Duitsland).
Cultuur en erfgoed
Mensen zijn creatieve wezens. God, onze Schepper, heeft ons creatieve gaven gegeven waar
we van genieten. Kunst en cultuur horen bij ons menszijn en zijn waardevol voor een open en
bloeiende samenleving. Bibliotheken, concertzalen, musea en toneelhuizen, het zijn plekken
waar mensen graag vertoeven. Kunst kan het leven verrijken, mensen bij elkaar brengen en
nieuwe inzichten geven, zowel in het mooie als in het lijden. Onze cultuur kent een rijke
geschiedenis en is drager van onze identiteit. Kunst en cultuur zijn daarmee primair van en
voor de samenleving. De overheid kan een rol vervullen als subsidieverstrekker, opdrachtgever
en hoeder van ons culturele klimaat en erfgoed.
 Verkiezingsprogramma 2017-2021 87
Bijzondere gebouwen, voorwerpen, tradities, foto’s, films en verhalen tonen de geschiedenis
van ons land. Erfgoed vertelt niet alleen de vaderlandse geschiedenis, maar ook de regionale
en lokale geschiedenis. Ook onze recente geschiedenis verdient bescherming. Een grote
uitdaging ligt er op het gebied van kerkelijk erfgoed. Monumentale kerkgebouwen zijn
cultuurhistorisch waardevol en zijn beeldbepalend in steden en dorpen. Voor veel
Nederlanders zijn kerken dragers van herinneringen aan belangrijke momenten in het leven.
Door tekort aan middelen is er echter steeds weer de kans op achterstallig onderhoud. Er is
sprake van toenemende leegstand. Niet alle kerken kunnen behouden worden, maar er liggen
wel kansen in een waardige alternatieve bestemming. De ChristenUnie vindt dat de overheid
extra geld beschikbaar moet stellen voor onderhoud en herbestemming.
De ChristenUnie vindt het belangrijk dat kinderen en jongeren met kunst en cultuur in
aanraking komen. Door beoefening van de amateurkunsten ontdekken en ontplooien zij hun
creatieve talenten. Cultuureducatie is een belangrijk onderdeel van hun vorming en verdient
een plek in het onderwijs. Het is belangrijk dat er voor jongeren een toegankelijk aanbod van
kunst en cultuur is.
De culturele sector heeft zich de afgelopen jaren - na eerdere bezuinigingen - min of meer
hersteld. Culturele instellingen zijn meer op de samenleving gericht en tegelijkertijd minder
afhankelijk van subsidies. Daarbij is het ambitieniveau van de sector hoog gebleven.
Tegelijkertijd zien we dat veel zzp‘ers tegen zeer lage tarieven werken, dat talentontwikkeling
onder druk staat, en dat een verschraling van het culturele aanbod dreigt.
De overheid stelt 100 miljoen euro beschikbaar om het noodzakelijke onderhoud aan
Rijksmonumenten te realiseren en herbestemming mogelijk te maken, waarbij in het
bijzonder aandacht is voor het kerkelijk erfgoed.
Ook onze jongste geschiedenis krijgt een plek in het erfgoedbeleid, bijvoorbeeld door
het aanwijzen van naoorlogse monumenten.
Digitalisering kan helpen om het erfgoed voor iedereen toegankelijk te maken en te
bewaren voor toekomstige generaties.
Alle kinderen krijgen cultuureducatie. Scholen bepalen zelf op welke wijze zij hier
invulling aan geven.
Ieder kind verdient een brede toegang tot cultuur met mogelijkheden om zich
ook buiten schooltijd verder te ontwikkelen op het creatieve pad. Daarbij is in het
bijzonder aandacht voor kinderen uit gezinnen met een lagere sociaaleconomische
status. De extra middelen voor armoedebeleid worden hier mede voor benut.
Talentontwikkeling vormt de basis van het culturele klimaat. Creatieve
broedplekken zoals culturele podia, het kunstvakonderwijs en postacademische
instellingen zijn daar belangrijk voor.
 Verkiezingsprogramma 2017-2021 88
Getalenteerde kunstenaars verdienen een kans een beroepspraktijk op te bouwen.
De overheid kan dit ondersteunen met financieringsvormen zoals garantieregelingen
of revolverende fondsen.
De overheidssubsidies voor culturele instellingen worden eerlijker over het land
verdeeld. Van de 70% die nu naar de drie Randstadprovincies gaat, wordt een deel
overgeheveld naar andere regio’s.
Het fiscaal stimuleren van giften (Geefwet) voor de culturele sector blijft gehandhaafd.
Media
De Nederlandse Publieke Omroep is onafhankelijk, geeft ruimte aan diversiteit en heeft
ledenomroepen als fundament. Het maakt het Nederlandse bestel uniek in de wereld en
bereikt veel groepen in de samenleving.
De ChristenUnie vindt dat ledenomroepen de kern van het publieke omroepbestel zijn en
moeten blijven. De publieke omroep vertegenwoordigt de hele samenleving. Juist daarom zijn
duidelijk geprofileerde ledenomroepen belangrijk. Zij kunnen programma's maken vanuit de
diepste overtuigingen van de verschillende groepen in de samenleving. Zo is de omroep
herkenbaar voor mensen, informeert ze en is het een platform voor debat.
Onafhankelijke omroepen die zelf over de inhoud en de vorm van hun
programma's gaan. Bij verdeling van de budgetten moet het ledenaantal van een
omroep meewegen. De ChristenUnie vindt dat omroepen de ruimte moeten hebben
om mee te bewegen met de nieuwe manieren van kijken en luisteren
naar programma's.
Ruimte voor levensbeschouwing in de programmering, qua budget, het
gekozen platform en de momenten van uitzending van programma's op radio en tv.
Levensbeschouwing is een pijler onder de publieke omroep.
Toegankelijke programma’s. De programma's van de publieke omroep mogen niet
achter een online betaalmuur verdwijnen, maar moeten voldoende toegankelijk zijn.
Veilig en verantwoord. De publieke omroep is van ons allemaal en juist daarom
moet het aanbod veilig, verantwoord en van voldoende kwaliteit zijn. De Mediawet
biedt richtlijnen om dat aanbod te garanderen. De ChristenUnie wil geen gokzenders
op tv en strakke regulering van belspellen. Er is geen ruimte voor seksreclameblokken.
De lokale en regionale omroep zijn heel belangrijk voor de lokale
nieuwsvoorziening, onder meer voor de versterking van de lokale democratie.
De ChristenUnie wil het lokale media-aanbod op peil houden. In de financiering van de
regionale omroepen wegen regionale taal- en cultuuroverdracht mee, in het bijzonder
voor de erkende streektalen. Het Fries is een erkende Rijkstaal, dat moet tot
uitdrukking komen in het budget.
 Verkiezingsprogramma 2017-2021 89
Hoofdstuk 12
Europa: tijd voor een herontwerp
Europa worstelt met zichzelf en haar idealen. De tegenstelling tussen bevolking en politieke
elite, tussen noordelijke en zuidelijke lidstaten, tussen nieuwe, Oost-Europese landen en het
oude ‘kern’-Europa . De dilemma’s van financieel-economisch voortmodderen en de grote
vragen van veiligheid, werkloosheid en migratie stellen de burgers en hun regeringsleiders
voor grote problemen. Inmiddels hebben de Britten al gekozen voor een vertrek uit de EU.
Brexit is niet alleen een Brits probleem. Anti-Europa sentimenten zijn net zo sterk in veel
andere EU-lidstaten.
Tegelijk is Europa al meer dan 70 jaar het continent van hoop. Hoop op vrede en veiligheid,
hoop op toekomst voor komende generaties, hoop op democratie, vrijheid en
economische ontwikkeling.
Na decennia van allesverwoestend nationalisme zette een van de grondleggers van de
Europese Unie, Robert Schuman, in zijn beroemde rede een koers uit van verzoening en
samenwerking op basis van in essentie christelijke kernwaarden: menselijke waardigheid,
gelijkheid, solidariteit en verdraagzaamheid.
Voor grensoverschrijdende problemen zoeken we vaak terecht een Europese oplossing. Maar
vraagstukken zijn niet altijd permanent. De praktijk leert echter dat zodra “Brussel” zich
ergens mee bemoeit, ze niet meer los laat. Dit eenrichtingsverkeer leidt tot een sluipende,
frustrerende en niet te stoppen Europese integratie. Europa is wel goed in het regelen van
integratie, maar is nauwelijks voorbereid op het zetten van stappen terug. Het bouwwerk van
de Europese Unie is gebaseerd op bouwtekeningen uit de jaren 1950. De ChristenUnie wil de
EU klaarmaken voor de jaren 2050.
Terug naar de bedoeling
De ChristenUnie vindt dat het tijd is voor een serieuze reset. De EU terug naar de bedoeling.
Wij zijn voorstander van een depolitisering van de Europese Commissie, het terugdraaien van
het initiatiefrecht en een Europa dat meer recht doet aan de gedachte van samenwerkende
soevereine staten. De kernwaarden waar de Europese samenwerking op gebouwd is, zijn
waarden die ook wij als uitgangspunten onderschrijven. De grondleggers van de Europese
Unie zagen deze waarden als tegengif voor het nationalisme en de haat die Europa in twee
wereldoorlogen hebben gestort. De Europese Unie is ook in onze ogen heel belangrijk voor
vrede, veiligheid en welvaart op ons continent. Op de grote thema’s van migratie, klimaat en
energie, (vrij)handel en veiligheid heeft Nederland belang bij een sterke Europese Unie dat
met één mond spreekt in een turbulente wereld. Tegelijkertijd zijn wij voorstander van
maximale subsidiariteit bij financieel-economisch beleid, belastingen en pensioenen. 
 Verkiezingsprogramma 2017-2021 90
Daarom stelt de ChristenUnie de volgende maatregelen voor:
Het initiatiefrecht van de Commissie wordt beperkt tot de beleidsvelden
waar de EU exclusieve bevoegdheid heeft. Dat zijn: douane-unie,
mededinging, internationale handel en monetair beleid voor de eurozone. Om op
een ander beleidsveld wetsvoorstellen te mogen doen moet de Commissie aan
Raad en Parlement toestemming vragen.
De EU moet meer projectmatig gaan werken. Dit kan door wetgeving te
voorzien van een uiterste houdbaarheidsdatum en door de Europese Commissie
flexibeler in te richten. Europese maatregelen komen automatisch te vervallen,
tenzij Raad en Parlement instemmen met een verlenging.
Er komen exit-criteria en draaiboeken voor de euro, Schengen en andere
grote brokken Europese integratie. Hiermee is duidelijk voor alle betrokkenen
- Europese instellingen, lidstaten, financiële markten - dat Europa harde keuzes
kan maken waar nodig.
De betrokkenheid van nationale parlementen wordt vergroot door
middel van een echte noodremprocedure: als de helft van het aantal
nationale parlementen een rode kaart trekt, moet een voorstel
worden ingetrokken.
Besluiten waarbij (een deel van) de nationale soevereiniteit wordt overgedragen
neemt ons parlement met 2/3 meerderheid.
Uiterste terughoudendheid bij toetreding nieuwe lidstaten en uitbreiding
Europese bevoegdheden. Alleen nog landen uit voormalig Joegoslavie en
eventueel Zwitserland, Noorwegen en IJsland.
Met alle andere buurlanden sluiten we maximaal associatieverdragen, zonder
uitzicht op toetreding.
De toetredingsonderhandelingen met Turkije breken we vandaag nog af.
Geen grotere rol Europees Parlement en één vestigingsplaats: Brussel.
Bij toekomstige verdragswijziging Europese bevoegdheden afbakenen
in "Kompetenzkatalog".
Asiel en migratie
Het asiel- en migratievraagstuk beheersbaar maken zonder aantasting van grondwaarden van
de Unie is een van de grootste opgaven waar Europa voor staat. De vluchtelingenstromen uit
het Midden-Oosten en Afrika zullen de komende decennia blijven bestaan. Het draagvlak in de
Europese samenlevingen staat echter onder grote druk. Migratieproblematiek is in het
verleden te veel afgewenteld op de onderkant van de samenleving. Dat moet anders.
De ChristenUnie wil in dit vraagstuk blijven vasthouden aan de waarden van menselijke
waardigheid en gerechtigheid die in vluchtelingen- en mensenrechtenverdragen is vastgelegd. 
 Verkiezingsprogramma 2017-2021 91
De ChristenUnie hanteert daarom de volgende uitgangspunten:
Europese controle bij de buitengrenzen waar intake en eerste selectie
kan plaatsvinden.
Keihard aanpakken van mensenhandelaren en -smokkelaars. Deze netwerken
zorgen ervoor dat mensen levensgevaarlijke reizen afleggen en veel mensen op zee
de dood vinden. Voortzetting en uitbreiding van Europese missies die netwerken van
mensenhandelaren oprollen.
Verbeteren van de kwaliteit van opvangcentra in Italië en Griekenland door
ondersteuning vanuit de Europese Unie. In veel opvangcentra is de humanitaire
situatie schrijnend door het ontbreken van basisvoorzieningen zoals drinkwater en
voedsel of moeten gezinnen buiten overnachten.
Structuurfondsen van de EU gebruiken als stimulering voor de opvang van
asielzoekers. Lidstaten die veel mensen opvangen, krijgen meer middelen uit
de structuurfondsen.
Er komt een gezamenlijke Europese lijst van “veilige landen” ten behoeve van
het terugkeerbeleid.
Economische migranten die geen bescherming nodig hebben,
worden teruggestuurd.
Het Blue Card-systeem wordt uitgebreid door lidstaten prioriteiten voor hun
arbeidsmarkt te laten aangeven naast de al bestaande mogelijkheden
voor kennismigranten.
Economie en de euro
De gemeenschappelijke munt en de toetreding van Griekenland zijn weliswaar weeffouten in
de Europese geschiedenis, maar op dit moment zijn dat gegeven omstandigheden die
Nederland niet zonder schade ongedaan kan maken. De ChristenUnie maakt zich echter wel
grote zorgen over de houdbaarheid op lange termijn, met de steeds verder uiteenlopende
Europese economieën en de financieel-economische bestuurscultuur. Er kan een moment
komen dat de gemeenschappelijke munt opgegeven moet worden om de Europese Unie te
behouden. Dat zullen we echter nooit eenzijdig doen.
Wij zijn er voorstander van dat na stelselmatig niet voldoen aan criteria voor de
gemeenschappelijke munt een land uitgezet moet kunnen worden in combinatie met een
helpende hand door een economisch herstelprogramma (inclusief eventuele schuldverlichting
én blijvend lidmaatschap van de EU) én uitzicht op hernieuwde toetreding tot de eurozone in
de toekomst. Institutioneel moet dat echter wel goed worden ingebed om domino-effecten bij
uittreding te beperken. Wat Griekenland betreft is de ChristenUnie nog steeds
voorstander van een exit uit de Eurozone en gedeeltelijke schuldkwijting.
Indien er bij de EU nieuwe lidstaten komen worden die niet automatisch verplicht tot
de eurozone toe te treden. De koppeling tussen de Europese Monetaire Unie en de EU, die
nu in de Verdragen is opgenomen, willen wij loslaten.
 Verkiezingsprogramma 2017-2021 92
De ChristenUnie wil géén Europees economisch bestuur (Five Presidents Plan) en is geen
voorstander van een Europese minister van Financiën.
De Europese economieën zijn daarvoor té divers. Bovendien zou dan het volledige budgetrecht
(besluiten over én inkomsten én uitgaven) weggehaald worden uit de lidstaten. Wij willen in
Nederland eigen beleidskeuzes blijven maken.
Na LuxLeaks en de PanamaPapers dienen mondiale, maar in elk geval Europese afspraken te
worden gemaakt over het betalen van belastingen. Uitgangspunt dient te zijn, dat
belasting wordt betaald waar de winst wordt gemaakt of inkomen
wordt verkregen.
De ChristenUnie is voor:
Begrotingsregels handhaven en vereenvoudigen, sancties uitvoeren.
Instelling onafhankelijke Europese handhavingsautoriteit mét
(sanctie-) bevoegdheden.
Introductie van gedwongen exit-optie.
Mogelijkheid (gedeeltelijke) kwijtschelding introduceren na succesvolle
implementatie economische hervormingen.
Koppeling tussen Europese Monetaire Unie en de EU loslaten.
Geen Europese minister van Financiën, wel versterking democratische
controle Eurogroep.
Europese afspraken over het betalen van belastingen door bedrijven.
Vrijhandel
Voor de Nederlandse handel en export is vrije handel cruciaal. Een handelsverdrag kan positief
uitwerken voor sectoren die nu nog te maken hebben met uiteenlopende productstandaarden.
Dit is in het voordeel van Nederlandse bedrijven.
Handelsverdragen kennen echter ook verliezers. Concurrentie op het gebied van milieu,
dierenwelzijn, voedselveiligheid, privacy en arbeidsrechten leidt tot negatieve
maatschappelijke effecten. Onze boeren met een duurzaam bedrijfsmodel dreigen de dupe te
worden van meer vrije handel. Multinationals mogen geen exclusieve juridische rechten
krijgen ten opzichte van burgers en mkb-bedrijven. Wij kunnen alleen instemmen met
vrijhandelsverdragen, zoals TTIP, als het verdrag aan een sociale, duurzame en
juridische ondergrens voldoet.
De ChristenUnie zet in op inclusieve handelsverdragen die leiden tot duurzame groei en een
positieve impuls voor het Nederlandse bedrijfsleven. De ChristenUnie wil daarom dat in het
uiteindelijke verdrag de volgende zaken goed geregeld worden:
Geen afzonderlijke juridische arbitrage. Bij geschillen doorlopen multinationale
investeerders de reguliere rechtsgang, net zoals burgers en mkb-ondernemers.
Landbouw en voedselvoorziening blijven buiten het verdrag.
 Verkiezingsprogramma 2017-2021 93
Standaarden die Europa heeft ten aanzien van sociale wetgeving, milieueisen,
arbeidsomstandigheden en consumentenbescherming mogen niet worden
aangetast door het verdrag en niet leiden tot oneerlijke concurrentie als gevolg
van goedkope productiewijzen elders.
Handelsverdragen moeten leiden tot duurzame en inclusieve groei, ook
in ontwikkelingslanden.
Mensenrechtenvoorwaarden EU moeten ook worden toegepast in
overige handelsverdragen.
Voor landen zoals Pakistan en Saoedi-Arabië worden handelsbeperkingen ingevoerd,
totdat mensenrechten worden gegarandeerd.
Verdragen moeten worden goedgekeurd door nationale parlementen en mogen
niet voorlopig in werking treden.
Klimaat, landbouw, natuur en visserij
Europese landbouwsubsidies moeten we behouden met het oog op voldoende, betaalbaar en
betrouwbaar voedsel en het leefbaar houden van het platteland. Wij zijn wel voorstander van
omvorming van de subsidievoorwaarden. Meer doel- in plaats van middelvoorschriften en
meer gericht op vergroening. Europa moet een voortrekkersrol houden wereldwijd door
ambitieuze verplichte nationale doelstellingen voor CO2-reductie, hernieuwbare energie
en energiebesparing.
Inzetten op vergroening en versimpeling van landbouwbeleid en subsidies.
Visserijbeleid: wij zijn en blijven tegenstander van de aanlandplicht, maar
zolang die geldt: maximale flexibiliteit bij invoering en ruimte voor innovatie.
Harde klimaat- en energieafspraken gefaseerd naar fossielarm in 2040, bindend
voor lidstaten.
Voor lucht- en scheepvaart bij voorkeur mondiale, anders Europese
emissiereductiedoelstellingen.
Emissiehandel (ETS) met hogere CO2-prijzen (hoger dan 60 euro) en lager
emissieplafond, zo min mogelijk uitzondering van sectoren. 
 Verkiezingsprogramma 2017-2021 94
Hoofdstuk 13
Dienstbaar in de wereld
De wereld is in beweging en is er niet veiliger op geworden. Wrede regimes, onderdrukking,
burgeroorlogen en terrorisme zorgen voor grote vluchtelingenstromen. Mensen vluchten
bovendien voor armoede, honger en droogte, veroorzaakt door mondiale ongelijkheid en
klimaatverandering. Een recordaantal van meer dan 60 miljoen mensen is wereldwijd op
de vlucht.
De erbarmelijke omstandigheden in landen als Syrië, Irak, Eritrea en Zuid-Soedan verhogen de
druk op opvangkampen in de omliggende landen. Er is meer geld nodig voor menswaardige
opvang in en rondom crisisregio’s, vanwege de grote tekorten en de grote druk op de
opvangkampen. Onder andere de Nederlandse hulporganisaties doen belangrijk werk in
deze gebieden.
Er zijn geen eenvoudige oplossingen voor het vluchtelingenprobleem. Maar we kunnen en
willen ons niet terugtrekken achter de dijken. De ChristenUnie streeft vanuit een Bijbelse
opdracht naar recht en gerechtigheid en blijft werken aan vrede en veiligheid. Het belang van
de rechtsstaat en mensenrechten staat daarbij voorop. Dat vraagt allereerst om het
(regionaal) opvangen van mensen in acute nood. We mogen hen niet in de steek laten.
Het werken aan vrede en veiligheid vraagt ook om een hoger budget voor Defensie, na de
jarenlange bezuinigingen op onze krijgsmacht. Sinds de val van de muur in 1989 hebben we
ons vredesdividend compleet opgerookt. De ChristenUnie ziet de NAVO-norm als uiteindelijk
doel en wil de komende kabinetsperiode structureel 2 miljard euro per jaar extra in
Defensie investeren.
Zo kan Nederland een bijdrage leveren aan het beschermen van nationale belangen, het
bevorderen van de internationale rechtsorde, waarin geweld en agressie wordt tegengegaan,
geestelijke vrijheden en culturele rechten van minderheden worden geëerbiedigd, verdragen
worden nageleefd en verantwoord gebruik van de aarde wordt nagestreefd.
Mensenrechtenbeleid:coherent, geloofwaardig
De ChristenUnie ziet de bescherming van mensenrechten als leidraad voor het optreden van
Nederland in internationale instellingen als de VN, de Europese Unie, de OVSE en de Raad van
Europa. Daarin willen we consequent zijn. Je kunt je niet enerzijds kritisch uitlaten over de
doodstraf op afvalligheid, bekering of homoseksualiteit in islamitische landen en anderzijds
handelsmissies faciliteren naar deze landen. Dat betekent:
Mensenrechten integreren in alle beleidsterreinen – van
ontwikkelingssamenwerking tot handel en defensie.
 Verkiezingsprogramma 2017-2021 95
Geloofwaardige mensenrechtendialoog. Dus geen migratiedeal waarbij de
bescherming van fundamentele mensenrechten wordt uitgeruild tegen het nationale
belang. Of Nederland als belastingparadijs waardoor ontwikkelingslanden veel
inkomsten mislopen.
Samenwerking in de Raad van Europa. Deze Raad, waar 47 landen deel van
uitmaken, is hét forum voor samenwerking op het terrein van mensenrechten en
rechtsstaat. In deze Raad kunnen we ook landen als Turkije en Rusland aanspreken
op het naleven van de mensenrechten. De ChristenUnie wil dat Nederland zich binnen
de Raad van Europa sterk maakt voor de naleving van uitspraken van het Europees
Hof voor de Rechten van de Mens.
o Voldoende middelen voor het werk van de Raad van Europa.
o Toetreding van de Europese Unie tot het Europees Verdrag voor de Rechten
van de Mens.
Versterking van de positie van Den Haag als internationale hoofdstad van vrede en
recht en veiligheid. Thuisbasis voor het internationale recht.
Erkenning Armeense genocide. De ChristenUnie wil dat we stoppen met
verhullend taalgebruik om Turkije niet voor het hoofd te stoten. Niet langer spreken
van “de kwestie van de Armeense genocide”, maar ruimhartige erkenning. Nederland
zal er, in EU-verband, bij Turkije op aandringen om de Armeense genocide te
erkennen. Geen loze woorden, maar daden. Erkenning van de genocide is een begin
van verzoening tussen de Armeense en Turkse volken.
Godsdienstvrijheid bevorderen
De vrijheid die wij kennen om ons geloof te beleven of van geloof te veranderen is wereldwijd
niet vanzelfsprekend. Wereldwijd worden 200 miljoen christenen vervolgd om hun geloof. Met
name in islamitische landen en Noord-Korea vindt hevige onderdrukking plaats en worden in
het bijzonder christenen het slachtoffer van vervolging. In Syrië en Irak zijn volgens cijfers van
Open Doors van anderhalf miljoen christenen tien jaar geleden nog maar 200.000 christenen
over. Ook andere religieuze minderheden zijn verdreven. Wij willen ons inzetten voor hen die
om hun geloofsovertuiging worden vervolgd:
Fonds voor de bescherming van godsdienstvrijheid. Hiermee kan steun worden
gegeven aan familie van gevangen christenen, voor advocaatkosten, voor safehouses
voor bekeerlingen.
Geen straf op afvalligheid en bekering. Campagne voor het recht om van geloof
te mogen veranderen (“right to exit”) en lobbyen bij islamitische landen om sancties
op afvalligheid en bekering uit de strafwet te halen.
Handel afhankelijk stellen van respect voor godsdienstvrijheid.
Geen handelsmissies faciliteren naar landen waar mensenrechten ernstig worden
geschonden en geen godsdienstvrijheid is. Bilaterale betrekkingen, handels- en
ontwikkelingsrelaties worden medeafhankelijk gemaakt van een betere omgang met
politieke en religieuze minderheden.
 Verkiezingsprogramma 2017-2021 96
Israël en de Palestijnen: rechtvaardige vrede
Israël is één van de weinige democratische rechtsstaten in het Midden-Oosten, en vormt het
nationaal tehuis voor Joden wereldwijd. Daar konden zij zich vestigen na de verschrikkingen
van de Tweede Wereldoorlog. En nog komen Joden daar ‘thuis’. Op Bijbelse gronden weten
christenen zich met het Joodse volk verbonden (zie bijvoorbeeld Romeinen 9 t/m 11).
De ChristenUnie staat, gelet op historische en morele gronden, voor politieke steun aan dit
land, met inachtneming van internationale rechtsbeginselen. De Nederlandse ambassade
wordt gevestigd in Jeruzalem, de ongedeelde hoofdstad van de staat Israël. Het tegengaan
van elke vorm van antisemitisme en het gegeven van instabiele buurlanden noodzaakt een
stevige politieke steun voor de veiligheid van Israël. De ChristenUnie steunt een rechtvaardig
vredesproces in het Midden-Oosten waarbij zowel recht wordt gedaan aan de veiligheid van
Israël als aan de rechten van Palestijnen. Hiervoor gelden de volgende uitgangspunten:
Rechtvaardige vrede, erkende grenzen. Een duurzame vredesregeling kan pas
standhouden met veilige en erkende grenzen voor Israël en erkenning door Israël van
de Palestijnse aspiraties om tot een eigen staat te komen. Die vrede komt alleen dan
in zicht als Israël zich in het nederzettingenbeleid opstelt met oog voor de belangen
van de Palestijnen en als de Palestijnen Israël als staat zonder voorwaarden vooraf
accepteren en erkennen.
Menswaardig bestaan, menswaardige behandeling. Inwoners van de
Palestijnse gebieden hebben recht op een menswaardig bestaan. Dit betekent dat de
Palestijnse Autoriteit democratische waarden en mensenrechten dient te bevorderen,
waaronder godsdienstvrijheid voor christenen. Israël is gehouden de
bewegingsvrijheid voor de Palestijnse gebieden en het economische verkeer te
bevorderen. Ook dient Israël de ruimte en vrijheden van christelijke Arabieren en
Messiasbelijdende Joden te waarborgen.
Economische samenwerking tot wederzijds voordeel. Israël en de Palestijnse
gebieden hebben beide profijt bij samenwerken ten behoeve van economische
vooruitgang, een duurzame water- en energievoorziening, hervorming van de
veiligheidsdiensten en het bestrijden van corruptie en terrorisme.
De ChristenUnie stelt het volgende voor:
Verzoeningsprojecten. Om vrede te bevorderen van onderaf willen we investeren
in verzoeningsprojecten.
Geen boycot van Israël. Processen van vrede, verzoening en samenwerking
worden gestimuleerd, en niet met boycots gefrustreerd. Geen Nederlands
belastinggeld naar organisaties die een (economische) boycot van Israël nastreven.
Toezicht op hulpgelden. Bij de verstrekking van hulpgelden aan de Palestijnse
Autoriteit is het uitgangspunt dat deze ten goede moeten komen aan de Palestijnse
burgers. Financiële hulp aan de Palestijnse Autoriteit wordt gestopt als de erkenning
van de staat Israël de facto uitblijft, bijvoorbeeld omdat het verheerlijken van geweld 
 Verkiezingsprogramma 2017-2021 97
en terrorisme gewoon doorgaat, of als het geld wordt aangewend om terroristen
te belonen.
Verantwoordelijk naar het verleden, opdracht voor de toekomst
Nederland heeft historische verplichtingen tegenover Papoea’s en de Molukkers.
De ChristenUnie wil dat daaraan recht wordt gedaan.
De betrekkingen met Suriname staan in het teken van een goed functioneren van de
parlementaire democratie, de eerbiediging van de internationale samenwerking en de
mensenrechten en het wederzijds benutten van economische kansen.
Caribisch deel van het Koninkrijk (Aruba, Curaçao en Sint Maarten)
De opstelling van Nederland richting het Caribisch deel was de afgelopen jaren te afstandelijk
en het ontbrak aan wederzijds vertrouwen. Er werd veel over elkaar gesproken, maar te
weinig met elkaar. De koloniale band en het slavernijverleden laten tot op de dag van vandaag
hun pijnlijke sporen na. Het Europees deel en het Caribisch deel van het Koninkrijk zijn niet
nader tot elkaar gekomen de afgelopen jaren. Dat is jammer, want de verbondenheid binnen
het Koninkrijk kan veel meer opleveren dan nu het geval is. De ChristenUnie wil deze
ontwikkeling keren, met respect voor de eigen taal, cultuur en tradities van de eilanden.
Het waken over de fundamentele menselijke rechten en vrijheden, de rechtszekerheid en de
deugdelijkheid van het bestuur blijft een zaak van het Koninkrijk.
Deze uitgangspunten leiden tot de volgende maatregelen:
De versterking van de rechtshandhaving wordt, in samenwerking tussen het
Europees deel en Caribisch deel van het Koninkrijk, voortgezet om zware criminaliteit
en maffiapraktijken geen voet aan de grond te geven. Daarbij moet de continuïteit
van ervaring en kennis op de eilanden gewaarborgd zijn: niet te snelle personele
wisselingen van uitgezonden functionarissen uit Nederland.
Ondernemerschap door de lokale bevolking wordt gestimuleerd. Allereerst is
daarvoor nodig dat de lokale belemmeringen om een eigen bedrijf te starten worden
verminderd. Expertise van internationale organisaties binnen de regio kan daarvoor
het beste worden benut omdat zij een geloofwaardige reputatie hebben.
De economische situatie versterken door een goed investerings- en
vestigingsklimaat te creëren. Het invoeren van adequaat mededingingstoezicht en
het stimuleren van samenwerking binnen het Koninkrijk is noodzakelijk om de lokale
markten open te houden, de concurrentie aan te jagen en zorg te dragen voor een
gelijk speelveld.
Aantrekkelijke eilanden voor toerisme. Samenwerking tussen en met de eilanden
om de afvalproblematiek het hoofd te kunnen bieden, waardoor de stranden en het
achterland schoon blijven, het zwerfafval wordt teruggedrongen en de afvalverwerking
gezamenlijk wordt opgepakt om schaalvoordelen te bereiken. 
 Verkiezingsprogramma 2017-2021 98
Caribisch Nederland (Bonaire, Sint Eustatius en Saba)
De staatkundige wijziging van 10-10-‘10 waarmee Bonaire, Sint Eustatius en Saba ‘openbare
lichamen’ werden van Nederland, was met hooggespannen verwachtingen omgeven. Na ruim
zes jaar blijkt dat deze verwachtingen niet zijn uitgekomen. Het ontbreekt aan vertrouwen in
de politiek en de leefomstandigheden en perspectieven van de bevolking op Bonaire, Sint
Eustatius en Saba zijn niet voldoende verbeterd.
De ChristenUnie zet zich in voor een warme band tussen het Europees deel en het Caribisch
deel van Nederland: vanuit verbondenheid en met een dienende houding de BES-eilanden
helpen de situatie voor de bevolking duurzaam te verbeteren, met oog voor de eigenheid en
cultuur van deze eilanden. De dialoog moet plaatsvinden op basis van gelijkwaardigheid en
respect voor elkaar.
De ChristenUnie stelt het volgende voor:
Sociale voorzieningen op de BES-eilanden worden op peil gebracht, met focus op
verbetering van de situatie voor kinderen.
Vaststellen van minimumnormen sociale zekerheid. Het CBS en de planbureaus
krijgen de opdracht gezamenlijk een advies uit te brengen over de normering van het
voorzieningenniveau voor de BES-eilanden. Dit advies moet het mogelijk maken om op
basis van empirische cijfers billijke minimumnormen te specificeren voor sociale zekerheid.
Ondersteuning alleenstaande moeders. Te veel kinderen groeien op in armoede en
worden geconfronteerd met huiselijk geweld. De zorg is gebrekkig en voor gehandicapte
kinderen bestaan geen voorzieningen. Daarom is het nodig om de ondersteuning van
alleenstaande moeders en uitkeringen op het juiste niveau te brengen.
Investeren in onderwijs is onverminderd nodig om de kinderen een
toekomstperspectief te bieden en de vicieuze cirkel van armoede te doorbreken.
Het onderwijs moet zo worden ingericht dat de jongeren toegerust zijn om de overstap te
maken naar universiteiten in de omliggende landen, zoals de VS, of Nederland.
Remigratie aantrekkelijker maken voor geschoolde eilanders. Om een duurzame
toekomst voor de eilanden te realiseren is een nieuwe generatie nodig van goed opgeleide
eilanders die het eiland besturen. Veel jonge eilanders vertrekken naar het buitenland voor
vervolgopleidingen en keren niet terug, een ‘brain drain’ voor de eilanden. Retourmigratie
moet aantrekkelijker worden gemaakt. Dit kan door meer aantrekkelijke banen op de
eilanden te creëren en aan afgestudeerde eilandjongeren die het bestuur van de eilanden
willen versterken bestuurstrainingen aan te bieden op de eilanden.
Snel regelen dat Caribisch Nederland kan stemmen voor de Eerste Kamer. De ChristenUnie
wil daarom snel de herziening van de Grondwet afronden om het kiesrecht van de
eilanden voor de Eerste Kamer te regelen.
 Verkiezingsprogramma 2017-2021 99
Staatkundige structuur van het Koninkrijk der Nederlanden
Met de staatkundige wijziging van 10-10-‘10 zijn de Nederlandse Antillen (Curaçao, Sint
Maarten, Bonaire, Sint Eustatius en Saba) opgeheven. Curaçao en Sint Maarten zijn
zelfstandige landen binnen het Koninkrijk geworden. Bonaire, Sint Eustatius en Saba zijn
‘openbare lichamen’ van Nederland geworden.
Het Koninkrijk bestaat nu uit de landen Aruba (1986), Curaçao (2010), Sint Maarten
(2010) en Nederland. Het land Nederland bestaat sinds 10-10-‘10 naast een Europees
deel ook uit een Caribisch deel met de eilanden Bonaire, Sint Eustatius en Saba.
Ontwikkelingssamenwerking
Vanuit een streven naar recht en gerechtigheid voor onze naasten zet de ChristenUnie zich in
voor een sterk ontwikkelingsbeleid. Het verbeteren van de noodhulp aan mensen in
crisisgebieden heeft prioriteit, maar wij willen ook de oorzaken van migratie
structureel aanpakken.
Ontwikkelingssamenwerking moet werken. Daarom willen wij mensen helpen om weerbaar te
worden. Het is belangrijk dat de basisvoorwaarden op orde zijn, zoals een sterke rechtsstaat,
een goede voedselvoorziening, schoon drinkwater, medische zorg, een sociaal vangnet en
voldoende werk. De aanpak van Nederland moet effectief zijn door middel van diplomatie, het
versterken van het maatschappelijk middenveld en het benutten van onze kennis in het
bedrijfsleven en de wetenschap. Het gaat niet alleen om de hoogte van het
ontwikkelingsbudget, maar het gaat er ook om dat onze belastingregels of handelssystemen
niet nadelig zijn voor de positie van ontwikkelingslanden. Handelsverdragen moeten juist
bijdragen aan inclusieve en duurzame groei.
Vluchtelingen helpen, migratie voorkomen
Groeien naar een zuivere 0,7% van het BNP voor
ontwikkelingssamenwerking, deze kabinetsperiode minimaal 1 miljard per
jaar er structureel bij. De bezuinigingen van de vorige kabinetten worden
teruggedraaid, om een bijdrage te leveren aan de Sustainable Development Goals
(SDG’s) richting 2030. De eerstejaarsopvang van asielzoekers wordt jaarlijks
gemaximeerd op 250 miljoen euro uit het ontwikkelingsbudget, zodat niet bezuinigd
wordt op het bestrijden van de oorzaken van migratie.
Vluchtelingen in opvangkampen helpen. Er is een groot tekort aan voedsel,
medicijnen en onderdak in crisisgebieden. De ChristenUnie wil vluchtelingen in de
regio beschermen en daarom extra investeren in de opvang van UNCHR en
Nederlandse hulporganisaties in de Dutch Relief Alliance. Het geld wordt ook ingezet
voor onderwijs om een verloren generatie te voorkomen. 
 Verkiezingsprogramma 2017-2021 100
Prioriteit voor de armste landen. De ChristenUnie wil dat 50% van het
ontwikkelingsbudget wordt besteed aan verbetering van de leefomstandigheden in
landen waar de meeste armoede en achterstanden zijn. In middeninkomenslanden
komt juist meer nadruk op versterking van het maatschappelijk middenveld om
achtergestelde groepen te versterken.
Maatschappelijke organisaties. Minstens 1/3 van het ontwikkelingsbudget
besteden via maatschappelijke organisaties. Om organisaties niet te afhankelijk van de
overheid te maken en het draagvlak te versterken, geldt het uitgangspunt dat
organisaties 50% particuliere middelen inzetten.
Effectief en efficiënt. Multilaterale instellingen moeten zich beter verantwoorden.
Samenwerking in het ontwikkelingsbeleid tussen maatschappelijke organisaties, het
bedrijfsleven en de overheid wordt versterkt.
Hulp- en ontwikkelingsorganisaties bieden effectieve en efficiënte noodhulp. Een
voorbeeld is de christelijke organisatie Dorcas die in Syrië duizenden mensen voorziet
van voedselhulp. In mobiele ziekenhuizen krijgen slachtoffers van geweld medische zorg
en kunnen vrouwen op een veilige manier bevallen. In de Dutch Relief Alliance (DRA)
werken 14 Nederlandse hulporganisaties samen aan noodhulp in crisisgebieden.
Inclusieve en duurzame groei
Werken aan de toekomst. De kinderrechten worden versterkt, onder meer door de
bestrijding van kinderarbeid en kinderprostitutie. Er komt meer geld voor
(beroeps)onderwijsprojecten in Afrika en het Midden-Oosten. Onderwijs verbetert de
kansen van kinderen in armoede en de positie van meisjes.
Bevorderen rechtsstaat, mensenrechten en inclusieve democratie om de
positie van vrouwen en minderheden te verbeteren in gebieden die worden
geterroriseerd door geweld en onderdrukking. Bouwen aan bescherming tegen
vervolging op grond van godsdienst, ras, geslacht of geaardheid.
Klimaatfinanciering richten op de allerarmsten, zij voelen de schokken van
hongersnood, orkanen en overstromingen het hardst. De ChristenUnie wil mensen
weerbaar maken en de expertise van Nederlandse hulporganisaties en
bedrijven inzetten.
Medische zorg voor iedereen. Nog steeds sterven mensen aan ziekten die met de
juiste zorg en medicijnen te voorkomen zijn. Om levens te redden investeren wij in de
bestrijding van infectieziekten en het verbeteren van toegang tot zorg in
afgelegen gebieden.
Lokaal ondernemerschap en werkgelegenheid worden versterkt door een
omvorming van het Dutch Good Growth Fund: minder nadruk op export, meer nadruk
op inclusieve economische ontwikkeling, lokale mkb-ondernemers en ondersteuning
door maatschappelijke organisaties. 
 Verkiezingsprogramma 2017-2021 101
Sociale vangnetten. Wij investeren in de bescherming van kwetsbare groepen.
Ouderen, weeskinderen en mensen met een beperking vormen in fragiele landen een
achtergebleven groep. Deze vangnetten moeten leiden tot zelfstandigheid en
deelname aan de samenleving. De weg uit armoede biedt ook toegang tot recht en
bescherming tegen uitsluiting en discriminatie.
Brede verantwoordelijkheid (Rijks)overheid. Niet alleen de minister van
Ontwikkelingssamenwerking, maar ook andere ministeries en overheden toetsen de
positieve en negatieve impact van hun beleid op ontwikkelingslanden.
Eerlijke handel en belastingen
Wederkerigheid in economie en handel leidt tot eerlijke verhoudingen. Gezinnen ontvangen
een leefbaar loon, boeren krijgen een eerlijke marktprijs voor hun producten en Nederlandse
bedrijven bouwen een eerlijk verdienmodel op. Nederlandse bedrijven die eerlijk zakendoen
laten zien dat duurzaam ondernemen wederzijds loont.
In internationale productieketens vinden nog vaak schendingen van fundamentele
mensenrechten plaats, bijvoorbeeld in de cacaoteelt in Ghana, in de kledingindustrie in
Bangladesh en in de mijnbouwsector in Mali. Bedrijven moeten zich houden aan de
internationale mensenrechten en zich actief inspannen om dwangarbeid en kinderarbeid uit
hun productieketens te weren.
Omvang moderne slavernij:
Volgens de Global Slavery Index zijn er 45,8 miljoen mensen gevangen in een vorm
van moderne slavernij. Het overgrote deel van de moderne slaven bevindt zich in
India, China, Pakistan en Bangladesh. Deze landen voorzien in de goedkope
arbeidskrachten die bijvoorbeeld kleding produceren voor de
Europese/Nederlandse markt.
Wettelijke ondergrens voor eerlijke handel. Binnen risicosectoren komt een
wettelijke ondergrens voor bedrijven op het gebied van mensenrechten en eerlijke
handel. Bedrijven die weigeren om kinderarbeid of dwangarbeid uit de productieketen
te weren, krijgen een sanctie opgelegd door een onafhankelijke toezichthouder.
Middelgrote en grote ondernemingen moeten verplicht rapporteren over de omgang
met mens en milieu in productieketens, ook richting consumenten.
Een leefbaar loon zorgt voor een minimuminkomen voor gezinnen en voorkomt dat
kinderen moeten werken. Een leefbaar loon wordt naast het bestrijden van
kinderarbeid en onveilige werksituaties een belangrijke voorwaarde in het
duurzaam inkoopbeleid.
Eerlijke belastingen. Belastingontwijking leidt tot sociale ongerechtigheid. Belasting
hoort te worden betaald waar winst en inkomen worden verkregen. De ChristenUnie 
 Verkiezingsprogramma 2017-2021 102
wil dat Nederland meer doet om belastingontwijking tegen te gaan, ook in eigen land.
Bedrijven moeten openbaar maken waar zij belasting betalen.
Duurzame en inclusieve handelsverdragen. Handelsverdragen moeten aan een
nieuwe standaard gaan voldoen, waarin duurzame en inclusieve groei en
wederkerigheid worden opgenomen. Zo kunnen Afrikaanse boeren profiteren van
eerlijke prijzen, worden ongelijkheid, landroof en uitputting van hulpbronnen
bestreden en kan Europa belangrijke grondstoffen blijven importeren.
Defensie
Vrijheid is het verdedigen waard. Onze vrijheid, en de vrijheid van onze medemens.
Overeenkomstig de oproep van de profeet Micha zoeken we naar vrede en recht voor onze
stad, ons land en een wereld in nood. De krijgsmacht draagt bij aan de verdediging van vrede,
vrijheid en gerechtigheid. En zo nodig vecht ze daarvoor. De krijgsmacht zet zich daarmee ook
in voor de grondwettelijke opdracht om de internationale rechtsorde, vrede en veiligheid in de
wereld te bevorderen. De veiligheidssituatie in de wereld geeft geen aanleiding om de
defensie-inspanningen te verminderen. Nederland is de 6e economie van Europa en is als
handelsnatie gebaat bij een vrije en veilige wereld. Ook is Den Haag de internationale stad
van vrede en recht. Onze krijgsmacht moet daarbij passen.
Speerpunten van Defensie
De ChristenUnie staat voor een veelzijdig inzetbare krijgsmacht: een krijgsmacht die kan
beschermen, interveniëren en stabiliseren. Een krijgsmacht die samen met die van onze
bondgenoten over de capaciteiten beschikt die nodig zijn voor het verdedigen van het eigen
en bondgenootschappelijk grondgebied, en een bijdrage kan leveren aan handhaving van de
internationale rechtsorde die past bij onze positie in de wereld (vredesmissies). Uitzending van
militairen moet altijd in het perspectief staan van het waarborgen van vrede en veiligheid en
de bevordering van mensenrechten, waaronder de godsdienstvrijheid.
Voor de verdediging van het eigen grondgebied betekent dit concreet: marineschepen voor de
ondersteuning van de kustwacht van het Koninkrijk, inclusief het Caribische deel van het
Koninkrijk. Luchtmacht voor de bescherming van ons luchtruim – in samenwerking met België.
Grondverdediging met de Duits-Nederlandse pantserdivisie en het
Duits-Nederlandse legerkorps.
Op dit moment worden missies wereldwijd uitgevoerd, ter bevordering van vrede, bijvoorbeeld
door het verzorgen van trainingen (Afghanistan en Irak) en deelname aan de VNstabilisatiemissie
in Mali. Ook draagt Nederland bij aan verschillende kleine missies, zoals in
Zuid-Sudan. Verder leveren fregatten van de marine een bijdrage aan Frontex in de
Middellandse Zee en aan de bestrijding van piraterij in de Hoorn van Afrika. Vandaar dat een
veelzijdig inzetbaar leger nodig blijft. 
 Verkiezingsprogramma 2017-2021 103
Waarom (meer) investeren in Defensie
Voor de ChristenUnie betekent dit dat er (veel) meer geld moet naar Defensie,
juist ook omdat de wereld onveiliger is geworden, de instabiliteit en statelijke en interstatelijke
dreigingen zijn toegenomen. De dreiging heeft ook een veelzijdiger gezicht gekregen. Nu moet
de krijgsmacht ook aan de eisen voldoen die worden gesteld door nieuwe dreigingen als
irregulier optreden (zoals de Taliban in Afghanistan en IS in Irak, Syrië en Libië), hybride
oorlogsvoering (zoals het Russische optreden in Oekraïne door het uitoefenen van
economische druk, afsluiten van gasleveranties en het inzetten van Russische “vrijwilligers”),
en terroristische en cyberdreigingen.
De ChristenUnie stelt daarom voor:
Richting NAVO-norm. In de komende kabinetsperiode wordt ingezet op een
groeipad voor het Defensiebudget, uiteindelijk richting de NAVO-norm van 2% van het
BNP. In de komende kabinetsperiode betekent dit € 2 miljard per jaar extra
voor Defensie.
Een nieuwe defensievisie. Uiterlijk 2018 wordt door het nieuwe kabinet een visie
op defensie ontwikkeld in het licht van de gewijzigde internationale
veiligheidsverhoudingen en de toegenomen budgettaire mogelijkheden.
Meerjarenplan voor Defensie. Regering en oppositie committeren zich aan een
meerjarenplan voor Defensie, dat gekoppeld is aan meerjarige budgetafspraken, zodat
er stabiliteit komt met betrekking tot onze internationale inzet en mogelijkheden.
Investeringen voor een veelzijdige krijgsmacht. De veelzijdigheid van de
krijgsmachtsonderdelen, die heeft geleden onder de bezuinigingen van de afgelopen
jaren, en het achterstallig onderhoud, wordt hersteld. Om de Nederlandse krijgsmacht
onderscheidend te houden en een betekenisvolle bijdrage te kunnen leveren aan onze
bondgenootschappen is voortdurende innovatie/technologische vernieuwing
noodzakelijk. De investeringen worden ingezet om te bouwen aan een veelzijdige
krijgsmacht die overal ter wereld snel inzetbaar is en over unieke schaarse
capaciteiten beschikt die het verschil maken bij bondgenootschappelijk optreden.
Bij de internationale taakverdeling in bondgenootschappelijk verband past het dat
Nederland hoogtechnologische capaciteiten en special forces inbrengt. Concreet
betekent dit meer Korps Commandotroepen (KCT’ers) en mariniers, hoog
technologische wapensystemen zoals de F35/JSF en de specifieke
onderzeebootcapaciteit, onbemande vliegtuigen, cybercapaciteit om digitale aanvallen
af te slaan en inlichtingencapaciteit om de krijgsmacht in staat te stellen terrorisme bij
de bron aan te pakken.
Cyber is het vijfde domein binnen de krijgsmacht. De gevolgen van een
cyberaanval kunnen enorm zijn voor een samenleving. Investeren in cyberkennis
en -middelen en middelen om informatie- en inlichtingengestuurd optreden mogelijk
te maken zijn essentieel om ook in het digitale tijdperk een succesvolle krijgsmacht
te zijn.
 Verkiezingsprogramma 2017-2021 104
Het gebruik van drones/onbemande op afstand bestuurbare systemen biedt
kansen in nieuwe oorlogsvoering, maar het aantal burgerslachtoffers moet daardoor
niet toenemen. Dit laatste kan door informatie- en inlichtingengestuurd optreden
mogelijk te maken. Daarbij moet Nederland samen met andere landen optrekken om
het op een verantwoordelijke en transparante wijze inzetten van drones in
conflictsituaties te formaliseren en te bevorderen.
Duurzaam. Door te investeren in duurzaam opgewekte energie en reductie van
gebruik van fossiele brandstoffen wordt de milieubelasting geminimaliseerd en blijft de
krijgsmacht op lange termijn betaalbaar (naleven van Defensie
Operationele Energiestrategie).
De investeringen in Defensie ten goede laten komen aan de werkgelegenheid in
de krimpregio’s.
Veiligheid in de wereld
De Arabische ‘lente’ is een gure Arabische herfststorm geworden. In veel Noord-Afrikaanse
landen en islamitische landen in het Midden-Oosten worden christenen en andere
minderheden het slachtoffer van sektarisch geweld van onder andere radicale islamitische
groeperingen, zoals Boko Haram, IS en Al Qaida. Het ontbeert in de militaire strategie aan een
specifiek en gericht beleid om de etnische en religieuze genocide een halt toe te roepen.
We lopen daarbij het risico dat straks de militaire strijd tegen ISIS is gewonnen, om
vervolgens te constateren dat etnische en religieuze genocide op minderheden als Yazidi’s en
christenen is geslaagd. Dit brengt de ChristenUnie tot de volgende maatregelen:
Opbouw rechtsstaat. Militaire missies moeten deel uitmaken van een bredere
strategie om vrede en stabiliteit in bepaalde gebieden te brengen. Dus niet alleen
bombarderen, maar ook het opbouwen van een rechtsstaat en het verbeteren van de
positie van vrouwen en christenen.
Massavernietigingswapens: in bondgenootschappelijk verband wordt gestreefd
naar beperking van kernwapens wereldwijd, ook binnen Europa.
Geen wapenhandel met landen die mensenrechten schenden en die wapens tegen
de eigen bevolking inzetten, zoals Syrië en Saoedi-Arabië.
Samenwerking in NAVO-verband, en binnen Europa, is voor Nederland essentieel:
zonder haar bondgenoten kan de krijgsmacht haar grondwettelijke taken onmogelijk
waarmaken. De ChristenUnie steunt initiatieven tot internationale samenwerking, niet
als bezuiniging, maar voor een beter getrainde, uitgeruste en inzetbare krijgsmacht.
De crises waarmee de EU wordt geconfronteerd aan haar buitengrenzen vragen om
een gezamenlijke aanpak en een sterker (minder vrijblijvend) Europees
buitenlands- en veiligheidsbeleid. Inzet van militairen blijft de soevereine
bevoegdheid van lidstaten, maar op het gebied van training, verwerving van
materieel, standaardisatie en het uitvoeren van (gezamenlijke) operaties kan
samenwerking geïntensiveerd worden. Samenwerking en harmonisatie van materieel
in EU-verband staat niet los van samenwerking in NAVO-verband, er moet hierbij
zoveel mogelijk gezocht worden naar synergie tussen beide veiligheidsorganisaties.
 Verkiezingsprogramma 2017-2021 105
Gedeelde waarden en idealen zijn belangrijk voor de ChristenUnie bij de keuze
van partnerlanden.
Erkenning van genocide op christenen en andere minderheden in het MiddenOosten.
En gericht beleid voeren om verdere escalatie te voorkomen en tegen
te gaan.
Strijd tegen ISIS. Tegengaan, bestrijden en voorkomen van misdaden tegen de
menselijkheid – die nu nog gaande zijn. Militair ingrijpen in Irak en Syrië is dus niet
alleen gericht op militaire strategie om ISIS op de langere termijn te verslaan.
Internationale beschermingsmacht inzetten voor een veilige zone voor vluchtelingen in
Noord-Irak.
Zorg voor militairen
De ChristenUnie erkent dat militairen en hun omgeving persoonlijke offers brengen.
De samenleving heeft een verplichting om te zorgen voor goede ondersteuning van
militairen, hun omgeving en veteranen. Dit komt tot uiting in een goed
personeelsbeleid en veteranenzorg/beleid. De nazorg voor uitgezonden
militairen valt niet onder het budget van Defensie, maar van VWS: de zorg voor hen
gaat ons allen aan en is van groot belang.
Geestelijke verzorging binnen Defensie handhaven. De ChristenUnie spant zich
in voor de handhaving van geestelijke verzorging voor militairen, omdat zij belast zijn
met het hanteren van dodelijke wapens en keuzes over gebruik van geweld. Deze
geestelijke verzorging is van belang vanuit het oogpunt van (na)zorg voor militairen
en als onderdeel van ethische en morele vorming van militairen.
 Verkiezingsprogramma 2017-2021 106
Hoofdstuk 14
Investeren in de regio
De ChristenUnie zet zich in voor sterke en leefbare regio’s. Wij vinden het belangrijk dat
bestaande sociale verbanden zo mogelijk in stand blijven. We willen bevorderen dat
werkgelegenheid in de regio behouden blijft en zo mogelijk versterkt wordt. Veel van de
(extra) middelen voor defensie, infrastructuur en energietransitie kunnen ten goede komen
aan de regionale economie. De regionale infrastructuur van weg, water en rail kent nog veel
knelpunten die kunnen worden verbeterd. De extra uitgaven voor verduurzaming van onze
energievoorzieningen sturen we zo veel mogelijk naar de regio. Noord-Nederland wordt een
gebied waar grootschalige innovaties op duurzaam energiegebied in de praktijk als eerste
worden toegepast.
Regionale economie en werkgelegenheid
Behoud overheidsdiensten in economisch kwetsbare regio’s, zoals de
Vliegbasis Leeuwarden, het CJIB, het UWV, regionale gevangenissen, de
Belastingdienst, de gerechtelijke dienst, militaire kazernes en gerechtshoven in
bijvoorbeeld Leeuwarden en Assen.
De Rijksoverheid versterkt samen met de lokale en provinciale overheid de
regionale economie. Sterke economische clusters in de regio, bijvoorbeeld in
industrie of landbouw, krijgen steun bij programma’s voor innovatie en
verduurzaming. Bijvoorbeeld de chemiesector in Noord-Nederland, Dairy Chain
Fryslân, het voedselcluster FoodValley (World Food Center) in de Gelderse Vallei of de
inzet op watertechnologie in Zeeland en Fryslân.
Extra investeringen in Defensie worden mede benut voor investeringen in de
regionale economie en werkgelegenheid: (her)opening van kazernes, extra
werkgelegenheid en een economische impuls voor de regio’s van ons land.
De economie in de grensregio’s wordt versterkt door het wegnemen van
belemmeringen voor grensarbeiders en ondernemers. De Rijksoverheid zorgt voor
goede afstemming met Duitsland en België over diploma-erkenning en het afstemmen
van regelgeving.
Snel internet moet overal in Nederland beschikbaar zijn voor huishoudens, scholen
en bedrijven.
Bereikbaarheid
Investeren in lightrail en busbanen. Binnen het Infrafonds wordt structureel
ruimte gereserveerd voor grote regionale OV-projecten met een nationaal belang,
zoals de IJmeerverbinding, een metro naar Amsterdam-West en Schiphol, de metro
tussen Schiedam, Rotterdam-Zuid en Kralingse Zoom, de uitbouw van het
tramnetwerk in de vier grote steden en meer vrije busbanen. De snelwegbus biedt 
 Verkiezingsprogramma 2017-2021 107
met hogere maximumsnelheden dan de huidige bussen voor veel forenzen
kortere reistijden.
Geen stoplichten op de snelweg. De knooppunten Hooipolder (A27/A59) en
Barneveld (A1/A30) worden afgemaakt.
De geplande tolheffing wordt geschrapt op de Blankenburgverbinding en de A15
Arnhem-Zevenaar.
Goede achterlandverbindingen. Routes met veel vrachtverkeer zoals de A67, A15
en A1 worden waar nodig verbreed van 2 naar 3 rijstroken per richting om de
doorstroming te bevorderen. De doorstroming op de N59 wordt verbeterd.
Binnenvaart
Hoge bruggen, brede sluizen, diepe kanalen. Er wordt geïnvesteerd in
sluiskolken, en vaarwegverdieping om de wachttijden te reduceren en het
vaarwegennet robuuster te maken. Bij vervanging worden bruggen verhoogd om
vierlaagscontainervaart te faciliteren op de Twentekanalen, de Maas en het
Amsterdam-Rijnkanaal. De vergroting van de Sluis bij Kornwerderzand heeft de
hoogste prioriteit.
Korte route naar Duitsland. Om de binnenvaart te bevorderen is de realisatie van
een verbinding tussen het Twentekanaal en het Mittellandkanaal in Duitsland
van belang.
De sluis bij Kornwerderzand op de Afsluitdijk heeft beperkte afmetingen. Hierdoor is het
voor bepaalde schepen onmogelijk de sluis te passeren. Overijssel, Flevoland, Drenthe
en Fryslân lopen nu grote economische kansen en werkgelegenheid mis.
Vergroten van de capaciteit van het vervoer over water bij Delfzijl/Eemshaven is
belangrijk voor de noordelijke economie. De ChristenUnie zet zich in om de
bevaarbaarheid van de hoofdvaarweg Lemmer-Delfzijl te verbeteren voor langere en
hogere schepen. Op dit moment vormt de zeesluis bij Delfzijl een flessenhals.
Actieplan Spoor
Kortere reistijden. De reistijd tussen Noord-, Oost- en Zuid-Nederland en de
Randstad moet korter. Het spoor wordt hiervoor waar mogelijk en stapsgewijs
geschikt gemaakt voor hogere snelheden. De spoorknooppunten Zwolle en Eindhoven
worden verbeterd zodat treinen niet onnodig op elkaar hoeven te wachten.
Directe verbindingen. Bij een hoge vervoersvraag worden directe verbindingen de
norm. De ChristenUnie zet zich in voor het realiseren van een nieuwe spoorlijn
Utrecht-Breda.
Grensregio’s beter ontsluiten. De verbindingen Groningen-Bremen, EindhovenDüsseldorf,
Heerlen-Aken en Roosendaal-Antwerpen worden in samenwerking met de
buurlanden versneld. Een kink in de kabel voor de realisatie van een snelle 
 Verkiezingsprogramma 2017-2021 108
treinverbinding tussen Groningen en Duitsland is de kapotte spoorbrug Friesenbrücke
over de Ems in Duitsland. Wij maken ons sterk voor een snel herstel.
Meer stations. Door innovatieve, metro-achtige vervoerstechnieken, waardoor
treinstellen korter achter elkaar kunnen rijden, kan er meer ruimte komen voor
stadsgewestelijk vervoer op het spoor.
Capaciteitsuitbreiding. Slimme infrastructurele oplossingen (passeersporen,
ERTMS) kunnen de vervoerscapaciteit op het spoor vergroten. Drukke enkelsporige
regionale spoorlijnen zoals Barneveld-Ede, Leeuwarden-Groningen, Leiden-Woerden,
Winterswijk-Arnhem, Zwolle-Emmen en Zwolle-Almelo worden opgewaardeerd door
(gedeeltelijke) spoorverdubbeling en elektrificatie. In de Randstad moeten de drukke
trajecten Amsterdam-Almere, Gouda-Woerden, Utrecht-Veenendaal, Rotterdam-Delft,
Breda-Tilburg en Nijmegen-Arnhem viersporig worden. In de Randstad moeten de
drukke trajecten ook capaciteitsvergroting kunnen krijgen.
Elektrificatie van het spoor. Dieseltreinen worden zoveel mogelijk vervangen door
elektrische treinen. Dit is beter voor het milieu en de reistijd.
Goederencorridors. Bij groeiend transportvolume moet ingezet worden op aparte
goederencorridors om steden en dorpen te ontlasten. Wij zijn daarom voor de
Noordtak van de Betuweroute over een nieuw tracé tussen Zevenaar en Oldenzaal en
de VEZA spoorboog voor vervoer tussen Vlissingen en Antwerpen. De ChristenUnie is
tegen een spoorboog bij Deventer, omdat dit geen toekomstvaste oplossing is die
bovendien ten koste gaat van de capaciteit voor het reizigersvervoer in deze regio. 
