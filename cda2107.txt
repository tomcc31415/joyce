Keuzes voor
een beter Nederland
Verkiezingsprogramma 2017-2021
Verkiezingsprogramma 2017-2021
Keuzes voor een
beter Nederland.
Zorg voor elkaar
Waarden & traditie
Eerlijke economie
Familie & gezin
Sterke samenleving
Keuzes voor een beter Nederland.
Zorg voor elkaar
4
Keuzes voor een beter Nederland
5
CDA VERKIEZINGSPROGRAM 2017-2021
Leeswijzer
De politiek gaat te weinig over de grote vraagstukken, die er voor mensen werkelijk
toe doen. Dat is een belangrijke oorzaak van de onvrede die veel mensen voelen
bij de politiek van vandaag. Het politieke debat loopt vast in managementtaal,
doorrekeningen en vastgeroeste standpunten. Wij willen in plaats daarvan een
stevig debat over onze gedeelde waarden, de betekenis van burgerschap of rechtvaardigheid
in onze samenleving.
Wij willen breken met die oppervlakkigheid en met de politieke verlegenheid om
morele keuzes te maken. Dit programma heeft niet de pretentie om voor de
komende vier jaar alle mogelijke problemen en uitdagingen te voorspellen en van
een pasklaar antwoord te voorzien. Daarvoor verandert onze wereld veel te snel.
Wel bieden we een fundamentele analyse van wat er vanuit onze christendemocratische
visie op de samenleving mis gaat, beter kan of anders moet. Dat zijn
de grote keuzes die we maken voor het land dat we door willen geven aan onze
kinderen en kleinkinderen.
Juist omdat dit plan geen volledige catalogus van standpunten wil zijn, komen deze
analyses en keuzes sterker naar voren. Op onderwerpen die om die reden niet aan
bod komen, staat het standpunt dat we eerder innamen.

Waarden en traditie
Wij kiezen voor een beter Nederland. Voor een positief antwoord
op de terechte zorgen van vele mensen, een doordacht perspectief
op hoe het anders kan. En beter. Voor ons begint dat
perspectief bij de waarden die we met elkaar delen, de waarden
waarop onze samenleving is gebouwd.
Als we zeker zijn over die waarden en tradities kunnen we de
onzekerheid en uitdagingen van deze tijd aan. Als we ‘nee’ durven
zeggen tegen het onfatsoen, de mateloosheid en het doorgeschoten
individualisme, bouwen we een sterke samenleving waar respect en
saamhorigheid de norm zijn en gemeenschapszin de belangrijkste
waarde.
8
Keuzes voor een beter Nederland
‛Onze waarden
en normen zijn
niet vrijblijvend.
Verworven vrijheden
worden begrensd door
verantwoordelijkheid
en respect voor elkaar’
9
CDA VERKIEZINGSPROGRAM 2017-2021
We zijn een klein land van 17 miljoen mensen, dat groot is geworden door
samenwerking in onze gezamenlijke strijd tegen het water, door onze handelsgeest
en onze openheid naar de wereld en door onze gemeenschapszin, die mensen
hier een veilig thuis bood. Ons land is al eeuwenlang een plek waar mensen
met verschillende religieuze en culturele achtergronden en botsende politieke
overtuigingen vreedzaam met elkaar samenleven. Waar democratie en recht altijd
het laatste woord hebben.
Het zijn precies die waarden en tradities die nu onder druk staan. De crises van
de afgelopen jaren hebben veel Nederlanders bezorgd en onzeker gemaakt, door
het verlies aan zekerheid, de vrees voor terreur en een toenemend gebrek aan
respect en saamhorigheid. In de ik-samenleving van vandaag hebben we onvoldoende
besef van het belang van gedeelde waarden en de onderlinge spelregels
die nodig zijn om met elkaar samen te leven. We zijn te veel gaan geloven in een
vrijheid zonder verantwoordelijkheid, in een wereld van rechten zonder plichten.
De voorbeelden zien we dagelijks om ons heen. Op internet en social media is de
vrijheid van meningsuiting voor sommigen vooral een vrijbrief voor beledigen en
kwetsen. Op straat tarten en treiteren jongeren uit verveling toevallige passanten
en agenten. Maar het gebrek aan waarden en normen zien we ook bij roekeloze
bankiers, sjoemelende multinationals of graaiende bestuurders, die het eigenbelang
boven het algemeen belang stelden. Of bij politici die bewust te grote beloftes doen
om vier jaar later doodleuk sorry te zeggen.
Ondertussen roept de moeizame integratie van nieuwkomers spanningen op en
fundamentele vragen over onze eigen identiteit. De aanslagen in Brussel, Parijs
en andere Europese steden maken de vrees voor terreur voelbaar. Op het wereldtoneel
zien we oude conflicten herleven en nieuwe risico’s opdoemen. Aan de randen
van Europa staan belangrijke mensenrechten als de vrijheid van meningsuiting,
godsdienst en pers weer onder druk en uit oorlogsgebieden zijn vluchtelingen op
drift en op zoek naar veiligheid.
In die wereld voelen veel mensen zich boos en onzeker, aan hun lot overgelaten
of vervreemd van de omgeving waarin ze leven. Die onzekerheid ontneemt het
vertrouwen in de toekomst. Als christendemocraten leggen wij ons niet neer bij
die somberheid. Wij ontkennen de problemen en zorgen niet; wij pakken ze aan!
1. Inleiding: waarden en traditie
10
Keuzes voor een beter Nederland
Daarover gaan voor ons deze verkiezingen: over de keuzes voor het land dat we
door willen geven.
Voor een beter
Voor een beter Nederland
Wij kiezen voor een beter Nederland. Voor een positief antwoord op de terechte
zorgen van vele mensen, een doordacht perspectief op hoe het anders kan. En
beter. Voor ons begint dat perspectief bij de waarden die we met elkaar delen, de
waarden waarop onze samenleving is gebouwd. Als we zeker zijn over die waarden
en tradities kunnen we de onzekerheid en uitdagingen van deze tijd aan. Als we
‘nee’ durven zeggen tegen het onfatsoen, de mateloosheid en het doorgeschoten
individualisme, bouwen we een sterke samenleving waar respect en saamhorigheid
de norm zijn en gemeenschapszin de belangrijkste waarde.
Onze waarden en tradities zijn geen vlucht terug naar een geromantiseerd
verleden maar een stevig fundament onder een nieuwe gezamenlijke toekomst.
Niet om mensen uit te sluiten, maar om iedereen duidelijk te maken dat de keuze
voor een beter Nederland ligt in een samenleving van verbondenheid, openheid
en innovatie.
Ons plan voor een beter Nederland begint bij een sterke samenleving van vitale
gemeenschappen in dorpen en steden, waar mensen meedoen en naar elkaar
omzien. In die sterke samenleving stellen we grenzen zodat mensen zich veilig
en thuis voelen, en meer baas zijn over hun eigen leven en hun eigen omgeving.
In die sterke samenleving staat niemand er alleen voor. Dat geldt als eerste voor
ons eigen thuis in familie en gezin, waarop je altijd terug kunt vallen, waar we elkaar
helpen en verantwoordelijkheid voor elkaar nemen. Wij kiezen voor elke vorm van
relatie, waarin mensen duurzaam samenleven en voor elkaar zorgen.
Die belofte van zorg voor elkaar doen we ook als samenleving. Als iedereen weer
verantwoordelijkheid neemt voor zijn eigen leven en dat van anderen, vormen we
met elkaar die samenleving waarin niemand aan zijn lot wordt overgelaten en waar
de zorg voor onze ouderen, zieken en gehandicapten verzekerd is.
De keuzes voor het land dat we door willen geven, vertalen we ook in een
eerlijke economie, waarbij we stevige lessen trekken uit de economische crisis 
11
CDA VERKIEZINGSPROGRAM 2017-2021
en de malaise van de afgelopen jaren. Te lang spraken we in de politiek alleen over
groei en winst op de korte termijn. In de eerlijke economie kiezen we voor eerlijke
kansen en keuzes voor de lange termijn.
Samen vormen deze keuzes en voorstellen ons plan voor een beter Nederland:
de keuzes voor het land dat we door willen geven.
Sterke samenleving
Het betere Nederland dat wij voor ogen hebben begint bij een sterke
samenleving waarin alle mensen zich veilig en thuis voelen, omdat ze
weten dat er altijd iemand is die naar hen omkijkt. Niemand staat er
alleen voor. Een sterke samenleving is gebouwd op saamhorigheid
en gedeelde verantwoordelijkheid en geeft mensen directe invloed
op hun eigen leefomgeving. De overheid is bovenal dienstbaar aan
burgers, bedrijven en organisaties.
Voor een sterke samenleving zijn juiste verhoudingen tussen samenleving,
markt en overheid nodig. In die samenleving staan mensen centraal -
betrokken burgers die met elkaar samenleven, werken en bouwen aan een
beter Nederland. Burgerschap vraagt om een gedeeld besef van waarden
en normen, van rechten en plichten. Daarbinnen ontstaat de ruimte voor
solidariteit en voor verschil in opvattingen, ambities en vaardigheden.
In de sterke samenleving richten mensen met elkaar hun leven in via
familie of gezin, wijk, vereniging, geloofsgemeenschap of ander verband.
We zorgen en werken voor elkaar en met elkaar. De overheid en de markt
zijn dienstbaar aan de samenleving.

14
Keuzes voor een beter Nederland
‛Een samenleving van
ieder voor zich valt
langzaam uit elkaar.
Verenigingen en de politiek
hebben een gezamenlijke
verantwoordelijkheid om
polarisatie tegen te gaan
en mensen te verbinden’
15
CDA VERKIEZINGSPROGRAM 2017-2021
2. Sterke samenleving
Het betere Nederland dat wij voor ogen hebben begint bij een sterke samenleving
waarin alle mensen zich veilig en thuis voelen, omdat ze weten dat er altijd iemand
is die naar hen omkijkt. Niemand staat er alleen voor. Een sterke samenleving is
gebouwd op saamhorigheid en gedeelde verantwoordelijkheid en geeft mensen
directe invloed op hun eigen leefomgeving. De overheid is bovenal dienstbaar aan
burgers, bedrijven en organisaties.
In de afgelopen jaren is het vertrouwen in de samenleving sterk afgenomen. Met mij
gaat het goed, maar met ons gaat het minder. Zonder dat vertrouwen brokkelt de
samenleving langzaam af en trekken mensen zich terug. Voor ons heeft het verlies
aan vertrouwen alles te maken met het doorgeslagen individualisme van deze tijd.
Het idee dat als iedereen maar het beste voor zichzelf kiest en doet wat hij zelf wil,
we daar allemaal beter van worden, blijkt niet waar. Het leidt alleen tot egoïsme,
isolatie en het recht van de sterkste.
Een samenleving van ieder voor zich valt langzaam uit elkaar. Mensen leven langs
elkaar heen en er ontstaan nieuwe scheidslijnen tussen hoog- en laagopgeleiden,
tussen jong en oud, tussen oorspronkelijke en nieuwe Nederlanders. We wonen in
andere wijken en gaan naar andere scholen. We ontmoeten elkaar niet meer en
begrijpen elkaar daarom steeds minder.
Dat is niet het land dat wij door willen geven. Wij kiezen voor een samenleving,
waarin we over de scheidslijnen heen met elkaar bouwen aan dat betere Nederland;
een sterke samenleving waarin de vrijheid voor het individu altijd is gekoppeld aan
de verantwoordelijkheid voor de ander.
Een andere oorzaak voor het verlies van vertrouwen in de samenleving ligt bij de
politiek zelf. Veel mensen voelen zich verlaten door een politiek die te veel met
zichzelf bezig is en te weinig spreekt over de grote onderwerpen, die er voor hen
echt toe doen. Politici beloven te veel en zijn vooral gericht op successen voor de
korte termijn. Ook dat moet anders. Een sterke samenleving laat meer ruimte voor
eigen keuzes. Dat betekent minder regels van bovenaf en meer zeggenschap
voor burgers zelf.
16
Keuzes voor een beter Nederland
2.1 Versterken van de samenleving
Voor een sterke samenleving zijn juiste verhoudingen tussen samenleving, markt en
overheid nodig. In die samenleving staan mensen centraal – betrokken burgers die
met elkaar samenleven, werken en bouwen aan een beter Nederland. Burgerschap
vraagt om een gedeeld besef van waarden en normen, van rechten en plichten.
Daarbinnen ontstaat de ruimte voor solidariteit en voor verschil in opvattingen,
ambities en vaardigheden.
In de sterke samenleving richten mensen met elkaar hun leven in via familie of
gezin, wijk, vereniging, geloofsgemeenschap of ander verband. We zorgen en
werken voor elkaar en met elkaar. De overheid en de markt zijn dienstbaar aan
de samenleving.
2.1.1 Burgerschap
Onze waarden zijn geïnspireerd door het christendom. Waar normen met de tijd
veranderen, vormen de christelijke waarden voor het CDA een blijvende houvast.
Hieruit volgt dat voor het CDA politiek begint met de erkenning van maatschappelijk
initiatief. Het CDA zet in op betrokken burgers om de onderlinge verbondenheid
te versterken. Vanuit een besef van verbondenheid tussen de generaties voelt het
CDA zich geroepen tot zorg voor natuur en cultuur. Een beter Nederland ligt in een
samenleving van verbondenheid.
Burgerschap is één van de belangrijkste voorwaarden voor een sterke samenleving.
We kunnen niet samenleven zonder een gedeeld besef van rechten en plichten en
de bereidheid om verantwoordelijkheid te nemen voor de mensen om je heen en
om te zien naar elkaar. Het gaat om de inzet voor anderen die het eigen belang
overstijgt.
Het CDA staat achter artikel 1 van de grondwet en is tegen elke vorm van discriminatie.
Bij een grondswetswijziging zal het CDA een initiatief om “seksuele gerichtheid”
en “handicap” hierin expliciet op te nemen steunen. Waardoor deze gronden
net zoals discriminatie van godsdienst, levensovertuiging, politieke gezindheid, ras
en geslacht expliciet genoemd zullen worden.
17
CDA VERKIEZINGSPROGRAM 2017-2021
Burgerschap wordt gevormd in de directe leefomgeving: allereerst in gezinsen
familieverband. Daar waar mensen vanzelfsprekend voor elkaar zorgen en
verantwoordelijkheid nemen. Daarnaast spelen onderwijs, sociale contacten,
verenigingen en maatschappelijke organisaties, kerken, enzovoorts een belangrijke
rol. De overheid heeft als taak een schild te zijn voor de zwakken, voor die mensen
die geen hulp hebben.
Burgerschap wordt gevoed door een sterke verbinding met de Nederlandse
kernwaarden, zoals gedefinieerd in onze Grondwet. Historisch besef, de beleving
van onze Nederlandse tradities en het respect voor hetgeen onze voorouders met
elkaar hebben opgebouwd, bevorderen saamhorigheid en Nationale identiteit.
Symbolen als het Koninklijk Huis, de Nederlandse vlag en het volkslied verbinden.
Daarbij zorgen gemeenschappelijke nationale en religieuze feestdagen voor een
gevoel van herkenning en verbinding.
‛Om de verbinding, norm-besef en
burgerschap in de samenleving te
versterken wordt een maatschappelijke
dienstplicht voor alle jongeren ingevoerd’
2.1.2 Maatschappelijke dienstplicht voor alle jongeren
Juist omdat het belang van een sterke samenleving geen vanzelfsprekendheid
meer is, willen wij een extra inzet om jongeren actief te betrekken bij de samenleving.
Daarom willen we toe naar een nieuwe maatschappelijke dienstplicht.
Dat kan bij Defensie, maar ook in de zorg, bij de politie of andere maatschappelijke
organisaties. Op termijn gaat de maatschappelijke dienstplicht gelden voor alle
jongeren, zowel jongens als meisjes. De nieuwe maatschappelijke dienstplicht leert
jongeren dat samenleven een gezamenlijke opdracht is en versterkt de verbinding,
het normbesef en burgerschap. Omdat de invoer in één keer niet mogelijk is
18
Keuzes voor een beter Nederland
starten we met een gefaseerde invoer voor jongeren die het meest gebaat zijn met
een ervaring in het dienen van de samenleving.
2.1.3 Ruim baan voor vrijwilligers
Je inzetten voor een ander en elkaar is wat 5.5 miljoen vrijwilligers, waaronder ook
veel jongeren, in ons land vanzelfsprekend vinden. Dat willen we alle jongeren via
de maatschappelijke dienstplicht leren. Daarbij worden de ervaringen van de maatschappelijke
stage nadrukkelijk meegenomen. Vrijwilligers zijn de ‘kampioenen’ van
de sterke samenleving. Zonder hun inzet kunnen wij niet sporten, blijven de kerken
dicht, kunnen scholen niets extra’s organiseren en rukt de vrijwillige brandweer niet
uit. Vrijwilligers verdienen daarom onze grote waardering.
Daarnaast willen wij het vrijwilligerswerk ondersteunen door onnodige regels voor
de vrijwilligers en voor verenigingen te schrappen en door de regels voor onkostenvergoeding
van vrijwilligerswerk te versoepelen.
2.1.4 Sport voor ontmoeting en plezier
Sport is heel belangrijk, als ontspanning en als voorwaarde voor een gezond leven.
Maar sporten heeft ook een andere functie: het brengt mensen samen en maakt
mensen weerbaar. Sport speelt ook een belangrijke rol in het overbrengen van
waarden en vaardigheden die in het gewone leven onmisbaar zijn, zoals teambelang
en respect.
Wij zetten in op toegankelijke sportfaciliteiten, zoals open clubs en sportcoaches
die zich richten op de behoeften van de buurt, en geven prioriteit aan de (amateur-)
verenigingen overal in het land. Voor het verder stimuleren moeten de gemeente
gefaciliteerd worden.
De amateursport is tegelijkertijd de basis voor topsport, waarin Nederland internationaal
uitstekend scoort. Omgekeerd is een uitdagend topsportklimaat de beste
stimulans voor de amateursport. Na een gouden medaille bij het turnen of het
wielrennen kiezen veel jongere kinderen juist voor die sporten. Een goede balans
tussen amateur- en topsport versterkt dan ook beide disciplines.
19
CDA VERKIEZINGSPROGRAM 2017-2021
2.1.5 De waarde van cultuur
Kunst en cultuur geven kleur aan de samenleving en dragen bij aan saamhorigheid
en identiteit in een rijk en gevarieerd verenigingsleven. Kunst en cultuur bieden ontspanning
en laten ons kennismaken met onbekende werelden en andere tijden. Net
als in de sport kiezen we voor een goede balans tussen amateurs en professionals,
tussen de lokale fanfare en de topmusici van het Koninklijk Concertgebouworkest,
tussen de regionale herkenbaarheid van het streekmuseum en de internationale
faam van de Rijksmusea.
Wij willen dat overal in Nederland een volwaardig cultureel aanbod bestaat met
ruimte voor regionale differentiatie. In Limburg kan de harmonie de aanjager zijn;
in Groningen kan dat het Noorderslagfestival zijn. Op gemeentelijk niveau is het
van belang dat laagdrempelige voorzieningen voor het beoefenen van muziek en
voor het lezen beschikbaar blijven, juist ook voor ouderen en mensen die minder
gebruik maken van andere culturele voorzieningen. Wij bepleiten daarom een
betere spreiding van de cultuurmiddelen, waarbij er onder andere wordt ingezet op
het meer rechttrekken van de verdeling van Rijkssubsidies aan culturele instellingen.
Het behoud van cultureel erfgoed is voor ons van groot belang om zowel waardevolle
monumenten en kerken, als ook kunstwerken, archieven, documenten en
boeken voor komende generaties te bewaren en toegankelijke te maken. Wij willen
dan ook dat de regeling voor particulieren, waarin het onderhoud van waardevolle
rijksmonumenten fiscaal aftrekbaar is, ook voor de lange termijn behouden blijft.
Zodat op deze manier de hoge extra onderhoudskosten van monumenten door
particulieren beter gefinancierd kunnen worden. En daardoor waardevolle
monumenten voor de toekomstige generaties beter bewaard zullen worden.
Taal en cultuur zijn dragers van identiteit, zijn verbinders in de samenleving en geven
mensen geborgenheid. Taalbeleid en taalontwikkeling zijn verantwoordelijkheden van
de overheid. Een borging van de Rijkstalen is gewenst. De Friese taal is - evenals
het Nederlands - een Europees erkende taal en verdient erkenning in de Nederlandse
Grondwet. Tevens maakt het CDA zich sterk voor het verder erkennen van
het Nedersaksisch en Limburgs als streektaal en het stimuleren van het gebruik
hiervan in openbaar bestuur, cultuur en media.
20
Keuzes voor een beter Nederland
2.1.6 Pluriforme media in een sterke democratie
De media laten ons zien wat er speelt in de wereld en hoe andere mensen leven en
denken. Ook hebben de media een belangrijke rol in de democratie: ze berichten
over wat er wordt besloten en controleren de macht. Daarom moeten de media de
veelkleurigheid van Nederland weergeven en kiezen wij voor het behoud van een
pluriforme publieke omroep, op landelijk niveau, maar met expliciete handhaving
van de regionale omroepen. De publieke omroep en de lokale media moeten niet
nog meer onderworpen zijn aan de marktlogica van kijkcijfers en advertentieinkomsten,
maar wel zijn informatieve rol versterken.
2.1.7 Nieuwe toekomst voor krimpregio’s
In regio’s waar de bevolking krimpt staan economische weerbaarheid, sociaalmaatschappelijke
voorzieningen en daarmee de leefbaarheid van de samenleving
onder druk. Deze gebieden dreigen af te haken bij de ontwikkeling van het land.
Dat is voelbaar: kansrijke jongeren trekken weg, de school staat onder druk, de
buurtsuper verdwijnt en de buslijn wordt als onrendabel opgeheven. Nederland
raakt in onbalans.
Gebieden, die met bevolkingskrimp worden geconfronteerd, moeten de kans krijgen
om op basis van gelijkwaardigheid bij te dragen aan de ontwikkeling van Nederland
en moeten hun potentieel waar kunnen maken. Een beter Nederland zoekt balans
tussen de economische speerpuntgebieden en de zones, waar bevolkingskrimp
een dagelijkse realiteit is.
Wij zien door betere samenwerking, gerichte investeringen en een oplossingsgerichte
instelling van overheden nieuwe mogelijkheden voor deze regio’s. Door
kleine scholen open te houden en door oprichting van IKC’s, Integraal Kindcentra,
hoeven jonge gezinnen niet weg te trekken. Door te investeren in goede digitale én
fysieke bereikbaarheid (wegen, OV) hoeven bedrijven/medewerkers en jongeren
niet weg te trekken. Lokale investeringen van burgers en bedrijven in breedband,
schone energie of de economie kunnen nieuwe kansen bieden. Ook kunnen voorzieningen
voor meerdere gebruikers worden ingericht, zodat scholen, zorginstellingen
en verenigingen gebruik kunnen maken van hetzelfde gebouw. In krimpregio’s
bewerkstelligen we dat er aanvullende maatregelen worden genomen die kunnen 
21
CDA VERKIEZINGSPROGRAM 2017-2021
bijdragen aan het stimuleren en behouden van werkgelegenheid in de genoemde
regio’s. Wij willen meer aandacht voor de leefbaarheid van het buitengebied en
willen nieuwe kansen ondersteunen, bijvoorbeeld door een transitiefonds voor
vrijkomende gebouwen of door fiscale faciliteiten voor coöperatieve initiatieven.
2.2 Politiek en zeggenschap
Een sterke samenleving kan niet zonder een goed functionerende democratie en
een stabiele rechtsstaat. Zij vormen het fundament onder een vreedzame samenleving.
Om dit fundament te versterken, is het tijd voor een inhaalslag. Dat doen
we door door te kiezen voor een andere politiek, voor meer zeggenschap en een
betere bestuurbaarheid. Door niet de schreeuwers alle aandacht te geven, maar
juist ook te luisteren naar mensen die vanuit een oprechte zorg en betrokkenheid
opbouwend willen meedenken over nieuwe oplossingen. Vanuit dit idee hebben
meer dan duizend CDA-leden meegedacht over ideeën en voorstellen voor dit
verkiezingsprogramma.
2.2.1 Sterker parlement
Wij willen het vertrouwen in de democratie versterken door de invoering van een
nieuw kiesstelsel, waarbij kiezers bij de landelijke verkiezingen zowel op een landelijke
kandidaat als op een kandidaat uit de eigen regio kunnen stemmen. Regionale
kandidaten hebben meer binding met de eigen achterban; zij zijn als het ware meer
directe volksvertegenwoordigers.
De belangrijkste taak van de Tweede Kamer is het controleren van de regering.
Een Kamerlid neemt het in het debat op tegen een minister of staatssecretaris, die
daarbij altijd wordt ondersteund door een omvangrijk ambtenarenapparaat. Daarom
is dit is vaak een ongelijke strijd. Om de controlerende taak van de Tweede Kamer
te vergroten, wordt de onderzoekscapaciteit van de Tweede Kamer uitgebreid.
Wij vinden het raadgevend referendum geen goed instrument. Het vergroot en
verscherpt de tegenstellingen in de samenleving in plaats van dat het draagvlak
voor een voorstel wordt vergroot. Door referenda groeit het cynisme over de
politiek, zoals nu gebeurt door de manier waarop het kabinet met de uitslag van
het Oekraïne-referendum omgaat. Daarom schaffen we het raadgevend referendum
af. Wel zoeken we naar andere wijzen om de burgerparticipatie te vergroten. 
22
Keuzes voor een beter Nederland
2.2.2 Betere bestuurbaarheid
Door de versplintering van het politieke landschap wordt het steeds moeilijker om
in Den Haag stabiele coalities te vormen, die kunnen rekenen op een meerderheid
in Eerste en Tweede Kamer. Die versplintering wordt vergroot door afsplitsingen en
eenmansfracties, die niet of nauwelijks hun parlementaire rol kunnen vervullen. In
het nieuwe kiesstelsel dat wij voorstaan wordt een kiesdrempel van 2% ingevoerd.
Daarnaast willen wij in de Tweede Kamer strengere regels voor Kamerleden die
zich afsplitsen van hun partij. Ze krijgen minder geld en minder spreektijd.
2.2.3 Een zelfbewuste en weerbare democratie
Nederland is altijd een pluriform land - met mensen van verschillende culturele
achtergronden, etniciteiten, nationaliteiten, met verschillende levensstijlen,
onderwijsniveaus, leeftijden en tradities geweest en dat moet zo blijven. Dat
zijn we verschuldigd aan de generaties voor ons die op verschillende momenten
in de geschiedenis de strijd hebben geleverd voor de waarden van onze vrije
samenleving. Die vrijheid staat voor het respect voor onderlinge verschillen,
ruimte voor andersdenkenden en de waardigheid van ieder mens.
Onze Grondwet is een vrucht van deze waarden. Ze bepaalt de ruimte waarin
deze waarden tot hun recht komen en begrenst de vrijheden wanneer deze andere
vrijheden in de weg staan. De vrijheid van meningsuiting, onderwijs, vereniging
en godsdienst en het verbod op discriminatie bieden alle Nederlanders de ruimte
om te zijn wie ze zijn en stellen tegelijk ook grenzen. Er is geen vrijheid zonder
verantwoordelijkheid voor de ander.
Juist omdat deze waarden elkaar in evenwicht houden zijn ze niet los verkrijgbaar.
Geen enkel recht is onbegrensd. De vrijheid van meningsuiting is een groot goed,
maar haatzaaien en/of oproepen tot en verheerlijken van geweld zijn onacceptabel.
Het moet wettelijk mogelijk worden om antidemocratische organisaties en bewegingen
te verbieden. We gaan onze democratie en rechtsstaat weerbaar maken tegen
personen en organisaties die haar proberen te ondermijnen.

Daarbij speelt ook het onderwijs een belangrijke rol. Wij willen meer aandacht
voor burgerschap in het onderwijs. Daarnaast willen wij de traditie herstellen dat 
23
CDA VERKIEZINGSPROGRAM 2017-2021
iedere Nederlander op zijn achttiende verjaardag of bij naturalisatie een boek krijgt
uitgereikt met de rechten en plichten van het Nederlanderschap. Mensen maken het
verschil in de democratie. De Rijksoverheid, politieke partijen en andere betrokken
organisaties moeten samen werken aan het versterken van de democratie.
2.2.4 Recht om uit te dagen (right to challenge)
Wij geloven in de kracht van de samenleving en willen daarom dat burgers en verenigingen
het recht krijgen om de uitvoering van een collectieve voorziening van de
overheid over te nemen. Dit kan om van alles gaan: het onderhoud van een park in
de wijk, het beheer van sportvelden door de club of de zorg voor ouderen. Met een
zogeheten recht om uit de dagen (right to challenge) krijgen burgers het recht om bij
hun gemeente een alternatief voorstel op tafel te leggen.
‛Een sterke samenleving wordt niet
vanuit Den Haag opgebouwd, maar
in de regio, in de stad en in de eigen buurt’
2.2.5 Ruimte voor gemeenten
De gemeente is de overheid die het dichtst bij de burger staat. Iedereen kent de
weg naar het gemeentehuis voor de aanvraag van een nieuw paspoort of een
bouwvergunning. De laatste jaren hebben gemeenten steeds meer taken gekregen.
Wij willen gemeenten de ruimte geven om hun rol waar te maken. Gemeenten zijn
meer dan het uitvoeringsloket van landelijk beleid, zoals zij door het huidige kabinet
vaak worden beschouwd. Gemeenten krijgen meer ruimte om binnen de eigen
verantwoordelijkheid eigen keuzes te maken, ook als dat leidt tot verschillen tussen
gemeenten in bijvoorbeeld de zorg voor ouderen of de re-integratie van mensen met
een uitkering. Minder bestuurlijke regels moeten meer maatwerk mogelijk maken.
Wij willen de representatieve democratie versterken door die aan te vullen en te
verbinden met de grote diversiteit aan vormen van betrokkenheid van inwoners bij 
24
Keuzes voor een beter Nederland
hun straat, buurt, wijk en gemeente. Politiek vindt niet alleen meer in het stadhuis
plaats. In gemeenten zien we nieuwe vormen van verbindingen ontstaan. Mensen
wachten niet meer op wat er uit de raadzaal komt, maar nemen zelf het initiatief
voor betere voorzieningen en een veiliger 'buurt. De ruil- en deeleconomie groeit,
co-financiering en crowdfunding nemen toe. Wij steunen zulke maatschappelijke
initiatieven en geven deze ontwikkelingen ruim baan en halen waar nodig hindernissen
weg. Gemeenten moeten de mogelijkheid krijgen om met hun bewoners te
experimenteren met nieuwe democratievormen.
2.2.6 Meer zeggenschap in onderwijs, zorg en wonen
Wij willen dat mensen niet alleen meer invloed krijgen binnen de formele democratische
instituties, maar ook bij andere (semi)publieke organisaties. Overal waar
belangrijke besluiten worden genomen die levens van mensen direct raken, moeten
zij kunnen meepraten en meebeslissen. Ouders en leerlingen op school, patiënten
en verpleegkundigen in de zorg, huurders bij hun woningcorporatie en deelnemers
bij hun pensioenfonds.
Meer zeggenschap vergroot de betrokkenheid, maar zorgt ook voor betere checks
and balances die vaak hard nodig zijn. Een woningcorporatie, waar huurders
voldoende zeggenschap hebben, zal minder snel een hoge bonus toekennen
naast een riant salaris.
2.2.7 Verbondenheid binnen het Koninkrijk
Nederland is door vele eeuwen gedeelde geschiedenis verbonden met de
Koninkrijksdelen in het Caribisch gebied. Sinds 2010 zijn Curaçao, Aruba en
Sint Maarten zelfstandige landen binnen het Koninkrijk en regelen zij zelf hun
binnenlands bestuur. Nederland ondersteunt hen in de economische en diplomatieke
samenwerking met andere landen in de Caribische regio en de vertegenwoordiging
in Europa. Als onderdeel van het Koninkrijk hebben de landen een serieuze
verantwoordelijkheid voor het waarborgen van integriteit van bestuur en van
effectieve rechtshandhaving en grensbewaking. Het is van belang om de wederzijdse
verbanden met de eilanden binnen het Koninkrijk te versterken, op het
gebied van kennis, culturele en economische samenwerking, om van elkaar te
leren en elkaar te versterken.
25
CDA VERKIEZINGSPROGRAM 2017-2021
Voor de inwoners van Bonaire, Sint Eustatius en Saba heeft Nederland een bijzondere
verantwoordelijkheid. De Tweede Kamer is ook hun volksvertegenwoordiging.
Op de eilanden ligt de prioriteit bij het verbeteren van het economisch perspectief,
de infrastructuur en het terugdringen van armoede, vooral onder ouderen en gezinnen
met kinderen. Regels die door Nederland worden opgelegd leiden nog te vaak
tot onnodige bureaucratie. Waar Nederland investeringen door de eilanden ondersteunt,
moet meer dan nu in een reëel instandhoudingsbudget worden voorzien.
Er is een gezamenlijke verantwoordelijkheid voor goed bestuur. Waar dit goed voor
elkaar is kunnen de eilanden meer taken zelf en dicht bij de burgers gaan uitvoeren.
Waar het niet goed gaat zal Nederland in het belang van de inwoners zijn verantwoordelijkheid
als rijksoverheid serieus nemen.
2.3 Integratie als recht en plicht
De integratie van nieuwkomers is terug op de landelijke politieke agenda, omdat
nog te veel nieuwkomers er niet of onvoldoende in slagen om met succes een volwaardige
plaats te vinden in onze samenleving. Binnen en tussen de verschillende
bevolkingsgroepen zien we grote verschillen tussen de mensen die volop meedoen
en anderen die onvoldoende de Nederlandse taal beheersen, sterk gericht blijven
op het land van herkomst of geen werk vinden. Voor de uitvallers ligt isolatie en
radicalisering op de loer, ook omdat een deel van de nieuwkomers sceptisch staat
tegenover de wetten en waarden van de Westerse samenleving.
Recente voorbeelden laten zien dat integratie meer vereist dan alleen het spreken
van de taal en het vinden van een baan. Integratie gaat ook over opvoeding in het
eigen gezin, omgaan met je buren, grenzen stellen aan slecht gedrag en het respect
voor de waarden en tradities van de Nederlandse samenleving. Wat ons betreft kan
niemand aanspraak maken op onze democratische vrijheden, zonder de plicht
om deze vrijheden ook voor anderen te verdedigen. Niemand kan een toekomst
opbouwen in een land waarvan je de waarden en tradities niet wilt delen.
2.3.1 Rechten en plichten voor nieuwkomers
Onder vluchtelingen die in Nederland aankomen dient zo spoedig mogelijk
onderscheid te worden aangebracht tussen hen die hier wel en niet mogen blijven. 
26
Keuzes voor een beter Nederland
Nieuwkomers die hier mogen blijven zijn via de inburgeringsplicht als eerste zelf
verantwoordelijk voor hun integratie. Maar ook als samenleving hebben we hier
een belangrijke taak én een gemeenschappelijk belang. Inburgeringscursussen
zijn onmisbaar als intensieve kennismaking met de samenleving.
Wij willen het aanbod van deze cursussen verruimen door lagere drempels voor
taallessen door vrijwilligers en het aanbieden van taal- en inburgeringscursussen
via de kanalen van de publieke omroep. Daarnaast dient hen de gelegenheid te
worden geboden om zinvol aan de slag te gaan. Wij willen dat er opgetreden wordt
tegen malafide en slechte inburgeringsinstituten.
Maar inburgeren is niet vrijblijvend. Daarom is het zorgelijk dat het aantal personen
dat slaagt voor het inburgeringsexamen sinds enkele jaren verder terugloopt. Dat is
niet acceptabel en daarom vinden wij dat het pertinent weigeren in te burgeren
in het uiterste geval moet kunnen leiden tot intrekking van de verblijfsstatus.
Aan de andere kant willen wij gemeenten de mogelijkheid bieden om in bijzondere
omstandigheden iemand versneld in aanmerking te laten komen voor het Nederlanderschap.
Dat kan bijvoorbeeld als iemand een grote of bijzondere bijdrage levert
aan de samenleving. Het potentieel dat vluchtelingen meebrengen dient benut te
worden. Als kroon op de integratie hechten wij een groot belang aan een plechtige
inburgeringsceremonie om de naturalisatie tot Nederlander te markeren.
2.3.2 De Nederlandse vrijheden gelden voor iedereen
Juist als we willen dat alle Nederlanders volwaardig bijdragen aan de samenleving
moeten we zorgen dat iedereen - ongeacht zijn culturele achtergrond - daarvoor
de ruimte krijgt. Het is onacceptabel dat kinderen met een andere culturele
achtergrond minder kansen hebben in het onderwijs of dat sollicitanten worden
afgewezen omdat zij een buitenlandse achternaam dragen.
Racisme, discriminatie en anti-religieuze stromingen, zoals antisemitisme, en
discriminatie tegen moslims en christenen zijn onder geen beding goed te praten
en worden actief bestreden en zwaarder bestraft. Integratie gaat om het omarmen
van de rechten en plichten die horen bij het Nederlanderschap. En deze rechten
en plichten gelden voor iedereen!
27
CDA VERKIEZINGSPROGRAM 2017-2021
2.4 Het kan en moet veiliger
Veiligheid is een basisbehoefte in een sterke samenleving, waarin mensen zich
thuis en geborgen voelen. Vooral op dit terrein heeft het kabinet in de afgelopen
periode grote steken laten vallen. Terrorisme, georganiseerde misdaad en alledaagse
vormen van overlast en criminaliteit zorgen voor een toenemend gevoel van
onveiligheid. Ondoordachte bezuinigingen, onhandige optredens van de bewindspersonen
en ernstige incidenten hebben dit gevoel verder versterkt.
Dalende criminaliteitscijfers kunnen niet verhullen dat er serieuze problemen bestaan.
Schietpartijen op klaarlichte dag, wietplantages in de wijk en rondtrekkende
inbrekersbendes veroorzaken gevaarlijke situaties op straat en vormen een ernstige
aantasting van de rechtsstaat, vooral in de grote steden en in Noord-Brabant en
Limburg. Het ophelderingspercentage is laag en daalt steeds verder. Ook op
cybercriminaliteit heeft de overheid - ondanks grote inspanningen - nog geen
effectief antwoord.
De trieste balans van dit kabinet is dat je veiligheid niet vergroot met pakkende
slogans. Een veilig land vraagt om stevige maatregelen. Geen woorden, maar
daden. Daarom zullen wij in de komende jaren meer investeren in politie, justitie en
de rechterlijke macht. We willen een daadkrachtiger aanpak van de georganiseerde
misdaad en we willen steviger opkomen voor de rechtsstaat, voor overheidspersoneel
dat in de vuurlinie ligt en voor slachtoffers.
2.4.1 De basis op orde
Wij hebben ons in de Tweede Kamer de afgelopen jaren consequent verzet tegen
de bezuinigingen van het kabinet op de rechtsstaat. Deze maatregelen waren
ondoordacht, kortzichtig en onverantwoord. De rek bij politie, het openbaar
ministerie, de rechterlijke macht en de inlichtingendiensten is eruit.
De Nationale Politie is en blijft een goed idee, alleen zijn de huidige ministers er
niet in geslaagd daar een succes van te maken. Daarom kiezen wij voor rust in
de organisatie, zodat agenten hun werk kunnen doen, op straat en in de wijk. Wij
investeren gericht in de capaciteit en de kwaliteit van de recherche om het vaak
ingewikkelde speurwerk te kunnen verbeteren. Een bestuurlijke verhuizing van de 
28
Keuzes voor een beter Nederland
politie naar het ministerie van Binnenlandse Zaken en Koninkrijksrelaties is voor
ons geen oplossing. Een goede spreiding is ook voor de toegankelijkheid van
rechtbanken van groot belang. Daarom zijn nieuwe sluitingen niet aan de orde
en houden de huidige rechtbanken hun takenpakket. De huidige gerechtshoven
zullen gehandhaafd blijven.
2.4.2 Een geloofwaardiger aanpak van criminaliteit
Veel mensen hebben het gevoel dat de samenleving het steeds vaker verliest van
de georganiseerde criminaliteit, van internetcriminelen en van jonge veelplegers,
die zich onaantastbaar wanen. Het is daarom tijd voor een inhaalslag op het
gebied van wetgeving en handhaving. We gaan criminelen lik op stuk geven met
aanmerkelijk langere straffen voor recidiverende beroepscriminelen. Criminele
motorclubs worden verboden en hun voormannen worden actief en consequent
aangepakt.
Het aantal veroordeelden dat zijn straf ontloopt is in deze regeerperiode fors
gestegen. Twaalfduizend veroordeelden moeten hun straf nog uitzitten. Om te
voorkomen dat criminelen hun straf ontlopen, worden de regels voor voorlopige
hechtenis aangescherpt. Ook moet de overbelasting van rechtbanken worden
aangepakt, omdat bij lange doorlooptijden rechters steeds vaker besluiten dat
verdachten het verloop van hun strafzaak in vrijheid mogen afwachten. Om de
criminaliteit effectief terug te dringen dient de pakkans van criminelen omhoog te
gaan. Dit betekent onder andere dat de capaciteit van de politie op orde gebracht
moet worden. Waar nodig zal er geïnvesteerd worden in meer wijkagenten.
2.4.3 Langer vast
Een geloofwaardige aanpak van de criminaliteit vraagt ook om een eerlijke en
passende straf. Daarom willen wij het huidige systeem van voorwaardelijke invrijheidstelling
verder aanscherpen. Nu komt een gedetineerde al op tweederde van
de uit te zitten straf in aanmerking voor voorwaardelijke vrijlating. Wij willen dat
beperken tot de laatste tien procent van de opgelegde straf met een maximale
voorwaardelijke invrijheidstelling van zes maanden. Korte straffen tot twee jaar
komen wat ons betreft helemaal niet meer in aanmerking voor voorwaardelijke
vrijlating. Gedurende detentie wordt intensiever ingezet op resocialisatie.
29
CDA VERKIEZINGSPROGRAM 2017-2021
2.4.4 Aanpak coffeeshops en synthetische drugs
Het Nederlandse drugsbeleid is failliet. Veel coffeeshops en de achterliggende
handel en productie zijn in handen van de zware, georganiseerde misdaad.
De productie van synthetische drugs is fors toegenomen, met alle risico’s voor
omwonenden, de volksgezondheid en de veiligheid. Hoe groot de belangen zijn,
mag blijken uit de genadeloze afrekeningen die in het milieu plaatsvinden en de
bedreigingen aan het adres van boeren, lokale volksvertegenwoordigers en
bestuurders.
Omdat het overgrote deel van de in Nederland geproduceerde softdrugs bestemd
is voor de export, biedt legalisering geen enkele oplossing. Het leidt alleen maar
tot een sterkere vermenging van boven- en onderwereld en een verdere normalisering
van het drugsgebruik. Daarom kiezen wij voor het terugdringen van het
aantal coffeeshops, te beginnen in de buurt van scholen. De illegale handel in
drugs, straatverkoop en illegale verkooppunten worden hard aangepakt. Uiteindelijk
willen wij toe naar het sluiten van alle coffeeshops. Alleen op die manier kunnen we
de drugshandel een halt toeroepen.
Er moet een einde komen aan het gedogen van het bezit van harddrugs: bezit is
strafbaar en er dient dan ook vervolging en bestraffing plaats te vinden.
Om de productie van synthetische drugs in laboratoria, schuurtjes of woonhuizen
terug te dringen gaan wij het (grootschalig) bezit van legale chemische stoffen
strafbaar stellen als duidelijk is dat deze worden gebruikt voor het maken van drugs.
2.4.5 Inhaalslag cybersecurity
Op het terrein van cybersecurity is een forse inhaalslag nodig. In de donkere hoeken
van het internet hebben criminelen nu nog min of meer vrij spel, omdat politie
en justitie onvoldoende zijn toegerust om deze vormen van criminaliteit aan te
pakken. Deze achterstand maakt de kwetsbaarheid van de samenleving op het
gebied van cybercrime en cyberterrorisme bijzonder groot.
Wij willen daarom ruimere bevoegdheden voor politie en justitie om binnen te
dringen in netwerken van verdachten, inclusief de bevoegdheid om gegevens 
30
Keuzes voor een beter Nederland
te kopiëren of ontoegankelijk te maken, observaties uit te voeren en communicatie
af te tappen. In onderzoeken naar ernstige strafbare feiten zoals ontvoering,
zedenzaken, terrorisme of levensdelicten kan de verdachte via een encryptiebevel
gedwongen worden om versleutelde gegevens te ontsluiten.
Naast deze extra bevoegdheden kiezen we voor investeringen in extra capaciteit
en deskundigheid bij politie en justitie. Dit willen we onder meer bereiken door
de oprichting van hooggespecialiseerde units. Tegelijkertijd kan de algemene
deskundigheid op digitaal vlak worden vergroot. Om kinderen en jongeren beter
te beschermen tegen digitale vormen van pesten en seksueel grensoverschrijdend
gedrag, moet het verspreiden van ‘wraakporno’ strafbaar worden gesteld.
De huidige wetten die burgers online moeten helpen en beschermen zijn onvoldoende
sterk. Ze komen uit het ‘analoge’ tijdperk en voldoen in een tijd van vergaande
digitalisering niet meer. Daar komt bij dat veel (persoonlijke) informatie over burgers
tegenwoordig niet enkel in handen van (semi-)overheidsinstanties, maar steeds
meer bij grote, buitenlandse bedrijven te vinden is. De afgelopen jaren hebben
geleerd dat deze niet altijd goed met persoonlijke informatie omspringen. Om de
Nederlandse burger tegen misbruik van eigen gegevens te beschermen, zetten we
in de komende jaren in op het verbeteren en vernieuwen van wetgeving die online
bescherming biedt. Zo verhogen we het veiligheidsgevoel van onze burgers en
beschermen we hen tegen de almacht van bedrijven.
2.4.6 Prostitutie is mensenhandel
We willen af van de valse romantiek dat vrouwen vrijwillig kiezen voor een leven
in de prostitutie. In veel gevallen is er sprake van georganiseerde criminaliteit,
uitbuiting of ernstige sociale problemen. Daar maken pooiers en klanten misbruik
van. Het kabinet is te laks geweest in het verder saneren van deze troosteloze
branche. Wij steunen het voorstel dat het bezoeken van minderjarige prostituees
of van slachtoffers van mensenhandel strafbaar wordt.
Daarnaast willen wij dat er een pooierverbod wordt ingevoerd, waarmee al diegenen
die zich bezighouden met illegale prostitutiediensten kunnen worden aangepakt.
Hiertoe willen we actief samenwerken binnen de Europese Unie om deze vormen
van slavernij actief te bestrijden. Ook willen wij de leeftijdsgrens voor prostituees 
31
CDA VERKIEZINGSPROGRAM 2017-2021
verhogen naar 21 jaar en kunnen de hulpverlening aan prostituees en uitstapprogramma’s
worden verbeterd. Gemeenten houden de mogelijkheid om geen
bordelen toe te staan binnen de eigen gemeentegrenzen.
2.4.7 Preventie en recidive
Voor veel vormen van criminaliteit geldt nog steeds: jong geleerd is oud gedaan.
Daarom hechten wij een groot belang aan de criminaliteitspreventie, in het bijzonder
voor (risico)jongeren. Bij overlast of wangedrag moeten ouders eerder worden
geconfronteerd met het gedrag van hun kinderen. Ook willen wij dat de kosten van
vandalisme op de ouders kunnen worden verhaald. In het geval van graffiti of
vernieling worden de jongeren zelf ingezet om de schade te herstellen.
Nog steeds gaan te veel criminelen na hun straf opnieuw de fout in. Wij willen een
versterking van de persoonsgerichte aanpak in de Veiligheidshuizen. Een gemeenschappelijke
aanpak van gemeenten, jeugdzorg, reclassering en onderwijs moet
zorgen voor een sluitende aanpak voor elke gedetineerde die terugkeert in de
samenleving. Ook kan nauwer worden samengewerkt met het gevangeniswezen
om een goede terugkeer van gedetineerden te bevorderen. Bij recidive van een
soortgelijk delict dient de strafmaat verdubbeld te worden om de samenleving beter
te beschermen.
Voetbalvandalisme blijft een probleem dat bijzondere aandacht verdient, vooral
door de vermenging van hooligans en mensen uit het criminele circuit. We willen
de drempel voor een levenslang stadionverbod verlagen en maatregelen nemen
om het handhaven van stadionverboden te bevorderen. Wanneer een hooligan
een stadionverbod overtreedt moet harder worden opgetreden. Wie zich misdraagt
tegen politie of stewards heeft niets langs de lijn te zoeken. Ook de voetbalclubs
dienen hierin hun verantwoordelijkheid te nemen.
2.4.8 Opkomen voor de rechtsstaat, voor dienaars en
slachtoffers
Bedreiging of intimidatie van burgemeesters en raadsleden, treinconducteurs en
buschauffeurs, politieagenten en ambulancebroeders en alle andere functionarissen
in publieke dienst is en blijft onacceptabel. Zij werken voor ons allemaal 
32
Keuzes voor een beter Nederland
en zijn de steunpilaren van onze rechtsstaat en samenleving. Wij willen daarom
dat in alle gevallen van bedreiging of intimidatie aangifte wordt gedaan - al dan niet
door de werkgever - en actieve opsporing plaatsvindt.
Wij willen ook dat de politie sneller ingrijpt als agenten of andere publieke functionarissen
worden getreiterd, beledigd of belemmerd in hun functioneren. Indien
nodig kunnen de bevoegdheden van de politie worden uitgebreid door sneller een
gebiedsverbod op te leggen of hardnekkige daders na een duidelijke waarschuwing
voor een afkoelingsperiode van straat te halen. Dit versterkt het aanzien van de
politie en laat de buurt en meelopers zien dat wordt opgetreden tegen wangedrag.
De laatste jaren is de positie van slachtoffers sterk verbeterd. Dit geldt voor het
recht op informatie, het spreekrecht in de rechtszaal en de mogelijkheden om de
schade vergoed te krijgen. Er is veel bereikt, maar we zijn er nog niet. Zo willen wij
de mogelijkheid van anonieme aangiftes uitbreiden en speciale slachtofferruimtes in
elke rechtbank inrichten.
2.4.9 Veiligheid en verantwoordelijkheid
Veiligheid is niet alleen een verantwoordelijkheid van de overheid. Wij steunen mensen
die zelf een bijdrage leveren aan de veiligheid van henzelf en hun omgeving.
Buurtwachten, WhatsApp-groepen en andere maatschappelijke initiatieven dragen
daadwerkelijk bij aan het terugdringen van criminaliteit en versterken het gevoel dat
mensen er niet alleen voor staan.
2.5 Radicalisering en terrorisme
Terrorisme en religieus extremisme zijn terug op het Europese continent. Aanslagen
als in Parijs, Brussel, Nice en Ankara vervullen mensen met afschuw, versterken
het gevoel van onveiligheid en hebben in onze samenleving bevolkingsgroepen
tegenover elkaar gezet. Deze beweging moeten we met elkaar keren. Alleen een
sterke samenleving kan onze vrijheid beschermen.
We zijn niet gerust op de schoorvoetende aanpak van het huidige kabinet.
Het actieprogramma jihadisme liet lang op zich wachten en bestond vooral uit
bestaande maatregelen en aangekondigde wetgeving. Te lang twijfelde de coalitie 
33
CDA VERKIEZINGSPROGRAM 2017-2021
over steun aan de luchtaanvallen in Syrië en eenmaal daar bleken de F16’s slechts
beperkt inzetbaar.
2.5.1 Aanpak terrorisme
Het huidige terrorisme vindt zijn voedingsbodem in de radicale islam, maar in veel
gevallen zijn de terroristen opgegroeid in de landen waar ze hun aanslag plegen.
Dat maakt dat we terrorisme op twee plekken moeten bestrijden: in de internationale
strijd tegen groepen als IS, Al Qaeda en Boko Haram en in onze eigen samenleving.
Hierbij denken we aan de preventie van radicalisering, het voorkomen van uitreizen,
de opsporing van mogelijke terroristen, de bewaking en beveiliging van de publieke
ruimte en het tegengaan van haatpredikers.
2.5.2 Aanpak radicalisering
Wij kunnen niet wachten tot het misgaat. We moeten bereid zijn om in een vroeg
stadium in te grijpen door het verheerlijken van geweld strafbaar te stellen en de
financiering van moskeeën en islamitische organisaties door buitenlandse
overheden te verbieden. We geven geen podium of visum aan radicale predikers
en sluiten moskeeën die activiteiten organiseren of toelaten die in strijd zijn met
onze rechtsorde. Terugkerende jihadstrijders worden preventief in hechtenis
genomen om eerst onderzoek te kunnen doen naar hun verblijf in het oorlogsgebied
en het risico dat ze vormen voor onze samenleving.
2.5.3 Bewaking, beveiliging en opsporing
Een sterke samenleving biedt bescherming tegen bedreigingen van onze veiligheid.
Daarbij gaan interne en externe veiligheid hand in hand. De bewaking en beveiliging
van de publieke ruimte en vitale objecten trekken een grote wissel op de politie en
de Marechaussee. Extra investeringen zijn nodig om de capaciteit structureel op
orde te brengen. Voor de opsporing van potentiële terroristische cellen is een
uitstekende samenwerking tussen de veiligheidsdiensten en justitie geboden.
Waar nodig worden de bevoegdheden van de AIVD of de andere diensten verruimd,
bijvoorbeeld in het onderscheppen en ontsleutelen van communicatie. Verruiming
van deze bevoegdheden moet wat het CDA betreft hand in hand gaan met extra
waarborgen voor de privacy.
34
Keuzes voor een beter Nederland
2.6 Sterk Nederland in de wereld
Nederland is een klein land met een enorm buitenland. Dat maakt dat de wereld
om ons heen grote invloed heeft op onze ambities om hier een sterke samenleving
te bouwen. We werken intensief samen op het terrein van internationale handel en
veiligheid, zowel bilateraal als in instituties als de Europese Unie en de NAVO. Dit
biedt ons veel kansen. Maar er zijn ook bedreigingen, uiteenlopend van terrorisme
en IS tot de desintegratie van de Europese Unie, en van de vluchtelingencrisis tot
de verslechterde verhoudingen met Rusland.
Daarom blijven we met een open, realistische blik kijken naar de wereld om ons
heen. We blijven bouwen aan coalities om onze economische positie te versterken
en onze waarden te beschermen. We blijven bereid om onze bijdrage te leveren
aan de internationale rechtsorde, de mensenrechten en aan vrede, stabiliteit en
ontwikkeling in andere delen van de wereld. Uit solidariteit, maar ook in het besef
dat de problemen anders ons allemaal zullen raken.
2.6.1 Slagvaardige Europese Unie voor veiligheid en economie
Het Nederlands Parlement moet de besluitvorming in Europa voldoende kunnen
controleren. Het CDA wil daarom naar Duits voorbeeld een Europawet. Deze moet
regelen welke informatie altijd openbaar moet zijn voor het parlement en iedere
geïnteresseerde(n).
De Europese Unie bevindt zich in zeer zwaar weer. De bankencrisis, de eurocrisis,
de vluchtelingencrisis en het Brexit-referendum hebben de zwakheden van de
huidige Unie blootgelegd. Dit heeft tegenkrachten opgeroepen, die een verdere
integratie van Europa op dit moment blokkeren en het idee van de Europese
waardengemeenschap uithollen.
We hebben als Nederland een krachtig en slagvaardig Europa nodig om onze
belangen te beschermen en onze positie te versterken. In Europa vinden we
waarden terug die we in Nederland hoog in het vaandel hebben staan. En juist
omdat Europa en de Europese Unie voor ons zo belangrijk zijn, moeten we stevig
zijn in de analyse van de problemen en niet bang zijn in de keuze voor verstrekkende
oplossingen, ook als dit betekent dat we het functioneren van huidige 
35
CDA VERKIEZINGSPROGRAM 2017-2021
Europese instituties ter discussie stellen. Wij kiezen voor een sterker en vitaler
Europa, dat zich concentreert op haar kerntaken en vaker dan nu samenwerking
zoekt in kleinere kopgroepen en oog houdt voor het beleid van nationale staten.
In de komende periode voegen we de daad bij het woord en komen we met ideeën
voor het herijken van de taken van de Europese Unie.
Grensregio's
Het CDA hecht grote waarde aan de samenwerking met onze buren, Duitsland
en België. Die samenwerking krijgt het meest gestalte in de grensregio’s. Veel
problemen die mensen daar dagelijks ervaren zijn van grensoverschrijdende aard
en vragen dan ook om grensoverschrijdende oplossingen.
Voor mensen die wonen in grensregio’s stop de samenleving niet bij de Duitse
of Belgische grens. Zij studeren aan een Belgische universiteit of werken bij een
Duits bedrijf. Deze mensen hebben te maken met alledaagse barrières op meerdere
vlakken: bereikbaarheid, erkenning van diploma's en verschillen in sociale
zekerheid en belastingen. Het CDA wil deze barrières wegnemen. Voor mensen die
nu al over de grens werken, maar ook voor het potentieel van mensen dat over de
grens zou kunnen werken. Met name in krimpgebieden is de werkgelegenheid over
de grens een belangrijke kans, die nog te weinig wordt benut. Eurregio’s kunnen
hierin een rol spelen. Daarnaast zijn wegvallende voorzieningen in krimpgebieden
soms op te vangen door samen te werken met de steden en dorpen over de grens.
Ondernemen in de grensregio’s is weerbarstig. Accijnsverhogingen en tolheffingen
kunnen ernstige gevolgen hebben voor het MKB. Het is belangrijk dat de
Nederlandse overheid in haar economische en fiscale beleid rekening houdt met
het beleid over de grens. Een goed instrument is de grenseffectentoets, die wordt
uitgevoerd op relevante voorgenomen regelgeving.
Kerntaken
Veiligheid, klimaat, energie, vluchtelingenbeleid en economische stabiliteit zijn
voor ons de belangrijkste taken van de Europese Unie. Dat zijn de dossiers waarop
dringend een gezamenlijke Europese aanpak nodig is om het vertrouwen in de
Europese Unie te herstellen en de toekomst van de Unie als waardengemeenschap
te borgen. Op de andere dossiers, is een Europese aanpak na een goede afweging 
36
Keuzes voor een beter Nederland
van de subsidiariteitsvraag eveneens wenselijk- ofwel met alle Unielanden
gezamenlijk, ofwel in een (regionale) kopgroep. Veiligheid vraagt allereerst om een
solide bewaking van de Europese buitengrenzen. Geen land kan het welzijn of de
welvaart van de eigen burgers beschermen als het geen afdoende controle heeft
over de eigen buitengrenzen. Daarnaast is voor de interne veiligheid intensieve
samenwerking op het gebied van grensoverschrijdende criminaliteit, terrorisme en
cybercrime geboden. De beperking van de huidige vluchtelingenstroom, de aanpak
van mensenhandel en de strijd tegen het terrorisme vormen daarbij de belangrijkste
prioriteiten. Gegevensuitwisseling, coördinatie, en gezamenlijke opsporing zijn de
belangrijkste onderwerpen.
Het veiligheidsdomein omvat ook een sterkere Europese samenwerking op het
gebied van defensie. Met de huidige risico’s van terrorisme, de instabiliteit aan
de grenzen van Europa en de nieuwe, bescheidener rol voor de Verenigde Staten,
moet Nederland binnen Europa samen met landen die een gezamenlijk strategisch
belang delen haar eigen verantwoordelijkheid waarmaken op het terrein van defensie.
Die samenwerking bouwen we op van onderop en in wederzijds vertrouwen.
Een andere kerntaak voor de Europese Unie is de zorg voor economische en
monetaire stabiliteit. Dit gaat over een gezamenlijke inzet voor groei, innovatie,
duurzaamheid en een sterke munt, maar ook over de strijd tegen sociale dumping
en belastingontwijking. De Nederlandse economie heeft belang bij een sterke
Europese positie op de wereldmarkt, eerlijke competitie op de interne markt en
een transparante en solide Europese financiële sector. We houden lidstaten aan
gemaakte financiële afspraken en we trekken gezamenlijk op om onze internationale
positie te versterken. Het is dringend noodzakelijk de E van de Economisch
Monetaire Unie hard te maken door economische coördinatie en samenwerking.
Bij het afsluiten van handelsovereenkomsten en andere internationale afspraken
moeten we niet alleen oog hebben voor de economische voordelen van deze
akkoorden (groei, banen), maar ook voor duurzaamheid: er moet ook beleid zijn
dat mogelijke verliezers nieuwe kansen geeft.
Meer slagkracht
De afgelopen periode heeft ook laten zien dat een slagvaardig Europa vraagt om
een andere besturing. Op belangrijke dossiers zijn de verschillen tussen de 28 
37
CDA VERKIEZINGSPROGRAM 2017-2021
lidstaten vaak te groot om slagvaardig te kunnen opereren. Dat betekent in de
eerste plaats dat een verdere uitbreiding van de Unie vooralsnog voor ons geen
optie is. Dat geldt in het bijzonder voor Turkije, waar de democratie en rechtsstaat
ernstig onder druk staan. Maar een slagvaardig Europa betekent ook dat lidstaten
vaker dan nu kunnen kiezen voor intensievere samenwerking met een kleinere
groep landen. Zeker bij grote en acute vraagstukken is wachten totdat alle lidstaten
mee kunnen en willen doen geen optie. Samenwerking in een kopgroep kan dan
een oplossing zijn om lastige dossiers los te trekken en andere landen te laten
aansluiten als ze zover zijn.
2.6.2 Een sterke en professionele krijgsmacht
De veiligheid in de wereld is in de afgelopen jaren fors verslechterd, juist en
vooral ook aan de randen van Europa. Tegelijk heeft Nederland in de afgelopen
decennia te veel bezuinigd op en te weinig geïnvesteerd in Defensie. Daardoor
oefenen militairen inmiddels zonder munitie en staat de helft van de voertuigen
van de landmacht stil. Dat is zeker niet de professionele krijgsmacht die we hard
nodig hebben.
Investeren in Defensie is geen keuze, maar een noodzaak. Wij willen daarom
een sterke en professionele krijgsmacht via een structurele verhoging van het
defensiebudget, die opbouwt naar de NAVO-afspraken over de minimale uitgaven
voor Defensie (2% BBP). Als tussenstap willen wij in de komende kabinetsperiode
in ieder geval naar het Europees NAVO gemiddelde. Daartoe zal in deze periode
het Defensiebudget structureel worden verhoogd. Deze gelden worden ingezet
voor het repareren, investeren, opereren en internationaliseren van de krijgsmacht.
Nieuwe vormen van leasing & sharing, gezamenlijke eenheden en operaties zijn
nodig om een sterke Europese bijdrage aan de NAVO te kunnen leveren. Wij zien
echter geen heil in (het toewerken naar) een Europees leger.
We investeren ook in onze militairen: mannen en vrouwen die onder moeilijke
omstandigheden belangrijk werk verrichten. Zij vechten voor onze vrijheid.
Daarom willen wij hen de juiste middelen bieden, de beste training en een werkbaar
mandaat als zij op missie gaan. Ten slotte willen wij een Nationaal Fonds Ereschuld
voor alle militairen die een handicap, trauma of andere aandoening hebben
opgelopen tijdens hun missies in het buitenland.
38
Keuzes voor een beter Nederland
2.6.3 Bijdragen aan ontwikkeling en stabiliteit
Internationale samenwerking draagt bij aan de veiligheid in de wereld, daar en hier.
De noodzaak om bij te dragen aan stabiliteit en ontwikkeling in andere landen is nog
onverminderd groot en wij willen blijvend solidair zijn met die mensen die in grote
nood verkeren; de media tonen ons de gevolgen van klimaatverandering, honger,
ziekte en andere humanitaire rampen. Wij kiezen ervoor om diplomatie, Defensie,
handel en ontwikkeling samen te brengen in een geïntegreerde aanpak. Dit doen
wij om mensen in ontwikkelingslanden weerbaar en zelfredzaam te maken en een
menswaardig bestaan te bieden. Wij verbinden maatschappelijke organisaties, bedrijven
en de overheid, zowel hier als in de ontvangende regio’s. Op die manier worden
internationale samenwerking en solidariteit met de bevolking van fragiele staten
verbonden in een wederzijds belang en kunnen nieuwe conflicten en problemen
worden voorkomen. Binnen het beleid blijft investering in en via maatschappelijke
organisaties van belang vanwege hun specifieke expertise en bereik.
Wij staan pal voor lokale maatschappelijke vrouwenorganisaties die een belangrijke
rol spelen om tot duurzame vrede te komen, maar zwaar onder druk staan. Vrouwen
zijn dikwijls de motor van economische ontwikkeling, maar verkeren in kwetsbare
situaties. Ze werken vaak onder slechte arbeidsomstandigheden en hebben last
van uitbuiting en discriminatie. We blijven daarom hameren op maatschappelijk
verantwoord ondernemen en eerlijke handel. Op de middelen voor internationale
samenwerking is de afgelopen decennia te veel bezuinigd. Daarom worden in de
komende jaren extra middelen vrijgemaakt voor internationale samenwerking op
basis van geïntegreerd beleid om tevens te beantwoorden aan afspraken die in
internationaal verband zijn gemaakt over de bijdrage aan de ontwikkeling van
specifieke landen en regio’s, waaraan Nederland zich heeft gecommitteerd.
Daarnaast willen we burgers en organisaties intensiever betrekken bij de financiering
van specifieke projecten op het gebied van internationale samenwerking.
2.6.4 Asiel en migratie: keuzes maken
Nederland erkent in navolging van de Raad van Europa, het Europees Parlement
en de Amerikaanse regering dat ISIS genocide pleegt. Zij zet zich ervoor in dat de
schuldigen en medeplichtigen van deze genocide en dan met name mensen met
een Nederlands paspoort worden gestraft.
39
CDA VERKIEZINGSPROGRAM 2017-2021
De vluchtelingenstroom die Europa in 2015 bereikte, heeft ons opnieuw geconfronteerd
met de verschrikkingen die oorlog en geweld veroorzaken in de levens van
onschuldige burgers. Deze crisis heeft ook de kwetsbaarheden van het huidige
migratie- en asielbeleid blootgelegd. Veel mensen in ons land schipperden tussen
de behoefte aan barmhartigheid aan de ene kant en begrijpelijke zorgen over de
aantallen, de opvang en integratie aan de andere kant. Met de inzet van velen
werden op lokaal niveau oplossingen gevonden om deze mensen een veilige
opvang te bieden.
De conflicten in de Arabische wereld zijn de bloedigste in decennia en hebben hun
uitstraling naar Europa in de vorm van vluchtelingen en aanslagen. Het Westen
heeft de morele plicht en politieke verantwoordelijkheid om maximaal aan een
oplossing van deze conflicten bij te dragen. Wij zetten ons er krachtig voor in om
oplossingen te bereiken op basis van het internationaal recht.
In de wetenschap dat door de groei van de bevolking in Afrika, de instabiliteit en
terreur in de wereld en de gevolgen van de klimaatverandering, de migratiedruk in
de komende decennia alleen maar zal toenemen, zijn naast het bestrijden van de
oorzaken nieuwe internationale afspraken nodig. We hebben solide en houdbare
oplossingen nodig om nieuwe drama’s te voorkomen. Het vluchtelingenverdrag is
op deze problematiek en omvang niet geschreven en moet daarom worden aangevuld
met verifieerbare internationale afspraken, om meer opvang in de regio en
tijdelijke opvang elders verder te bevorderen.
Voor vluchtelingen, in het bijzonder kinderen die werkelijk in nood verkeren bieden
wij altijd hulp en bescherming. Voor oorlogsvluchtelingen kan dat in beginsel in de
vorm van een ontheemdenstatus, waarbij de vluchteling aan de ene kant de ruimte
krijgt om zich via opleiding of (vrijwilligers-)werk te ontwikkelen, maar hij aan de
andere kant ook vanaf het begin eerlijk en duidelijk te horen krijgt dat het verblijf
hier tijdelijk is. Het perspectief blijft gericht op terugkeer en hun bijdrage aan de
wederopbouw van het land van herkomst, als de situatie daar weer veilig is, tot
het moment dat veilige terugkeer geen reële optie meer is.
Bij de opvang van asielzoekers in ons eigen land houden wij voortdurend rekening
met het draagvlak en de spankracht in de regio. Wij kiezen voor een gelijkmatige
verdeling van kleinschalige vluchtelingencentra over het land. Wij willen dat 
40
Keuzes voor een beter Nederland
gemeenten meer inspraak hebben. We willen niet dat grote bureaucratische
instellingen, zoals het Centraal Orgaan opvang Asielzoekers top-down op
norm-erende wijze massale opvang organiseren. Het integreren van mensen kan
het beste bij opvang op kleine schaal, middenin de samenleving gedragen door
burgers en nieuwkomers zelf. Binnen Europa moeten bindende afspraken worden
gemaakt zodat iedere lidstaat een redelijk deel van de opvang van vluchtelingen
op zich neemt. Wie niet opvangt, kan geen aanspraak meer maken op Europese
gelden.
Tot slot blijft voorkomen beter dan genezen. Dat kan door een uiterste inspanning
om problemen voor te zijn in de regio’s waar vluchtelingenstromen dreigen, door
samen met andere landen de humanitaire ellende in landen als Syrië en Libië aan te
pakken, door meer dan nu safe havens in de regio te creëren en door hulp te bieden
in landen als Libanon, dat bijna bezwijkt onder de grote instroom van vluchtelingen.
Nederland is bereid daaraan bij te dragen.
Herkomstlanden die na het herstel van de vrede meewerken aan de terugkeer
van hun landgenoten geven we steun; landen die niet meewerken krijgen geen
ontwikkelingshulp en komen niet in aanmerking voor handelsverdragen of andere
vormen van samenwerking.
Voor reguliere migranten geldt een strikt beleid van toelating en inburgering. Wie
Nederlander wil worden moet zijn oorspronkelijke nationaliteit loslaten. Op landen
die het onmogelijk maken de eigen nationaliteit op te geven wordt diplomatieke druk
uitgeoefend.
41
CDA VERKIEZINGSPROGRAM 2017-2021

Familie en gezin
Families en gezinnen bieden een veilige omgeving waar kinderen
liefdevol kunnen opgroeien, waarden krijgen overgedragen en de
basis leggen voor hun verdere toekomst.
Een pleidooi voor familie en gezin sluit niemand uit. Zelfs iemand die
alleen door het leven gaat blijft altijd verbonden met zijn of haar familie.
De gemene deler in alle duurzame relaties is de zorg, liefde en verantwoordelijkheid
van mensen voor elkaar.
In familieverband is de onderlinge verbondenheid heel vanzelfsprekend.
Kinderen, ouders, grootouders en overgrootouders zorgen voor elkaar en
staan elkaar bij als dat nodig is. Die solidariteit tussen generaties is ook
voor de samenleving van groot belang. Dat geldt ook voor de opvoeding
van kinderen tot zelfbewuste burgers van onze samenleving.
44
Keuzes voor een beter Nederland
‛Voor meer aandacht
en betere ondersteuning
van gezinnen en families -
van jong tot oud en in elke
samenstelling - moet er één
minister voor Familie en Gezin
komen’
45
CDA VERKIEZINGSPROGRAM 2017-2021
3. Familie en Gezin
In een snel veranderende wereld bieden eigen familie en gezin voor heel veel
mensen een belangrijk houvast, een veilig thuis en de zekerheid er niet alleen voor
te staan. Dat klinkt vanzelfsprekend maar blijft in deze geïndividualiseerde tijd nog
steeds heel bijzonder. Families en gezinnen bieden een veilige omgeving waar
kinderen liefdevol kunnen opgroeien, waarden krijgen overgedragen en de basis
leggen voor hun verdere toekomst.
In onze politieke overtuiging is de sterke samenleving die wij voor ogen hebben
stevig gebouwd op het fundament van families en gezinnen. Ieders familie vormt
een doorlopende lijn van het waardevolle dat onze voorouders hebben opgebouwd
en nagelaten en dat wij op onze beurt weer doorgeven aan onze kinderen. Daarom
staan wij voor onze families en gezinnen en gaan onze politieke keuzes nooit alleen
over het ‘nu’, maar altijd ook over het land dat we willen doorgeven.
Een pleidooi voor familie en gezin sluit niemand uit. Zelfs iemand die alleen door
het leven gaat blijft altijd verbonden met zijn of haar familie. De gemene deler in
alle duurzame relaties is de zorg, liefde en verantwoordelijkheid van mensen voor
elkaar. Of het nu gaat om het klassieke gezin van een vader en moeder met hun
kinderen of relaties van twee mannen, twee vrouwen of een alleenstaande ouder; in
alle gevallen waar mensen met of zonder kinderen duurzaam voor elkaar kiezen en
zorgen, verdienen zij de steun van ons allemaal.
In familieverband is de onderlinge verbondenheid heel vanzelfsprekend. Kinderen,
ouders, grootouders en overgrootouders zorgen voor elkaar en staan elkaar bij als
dat nodig is. Die solidariteit tussen generaties is ook voor de samenleving van groot
belang. Dat geldt ook voor de opvoeding van kinderen tot zelfbewuste burgers van
onze samenleving. Dat gebeurt in de eerste plaats thuis binnen het gezin en in de
bredere familie en in de tweede plaats op school. Goed onderwijs is dan ook de
belangrijkste investering in het land dat wij willen doorgeven. 
46
Keuzes voor een beter Nederland
3.1 Kiezen voor families en gezinnen
Juist omdat het eigen gezin en de eigen familie voor veel mensen het belangrijkste
is in hun leven, kiezen wij voor een politiek die het familieleven opnieuw waardeert
als het fundament van onze samenleving. Wij verzetten ons tegen het doorgeschoten
individualisme en het idee van ‘ieder voor zich’. Individuele vrijheid kan
nooit zonder de verantwoordelijkheid voor elkaar, voor je familie en gezin, maar
ook voor je buurt, sportvereniging, school, kerk of in de politiek. Om dit punt
krachtig op de agenda te zetten pleiten wij - in navolging van de deelnemers van
de CDA1000 - voor een minister voor Familie en Gezin in het nieuwe kabinet.
Deze minister moet ervoor zorgen dat de ondersteuning van onze families en
gezinnen permanent de aandacht krijgt die het verdient.
3.1.1 Meer armslag voor families en gezinnen
Wij willen als eerste meer financiële armslag voor gezinnen. In de eerste plaats
door een verlaging van de lasten voor huishoudens in het nieuwe belastingstelsel
dat wij in dit programma voorstellen. Waar mogelijk willen we de financiële
ondersteuning van gezinnen met kinderen vereenvoudigen. Die is nu onnodig
ingewikkeld en versnipperd over verschillende regelingen.
Wij vinden dat in alle gevallen het belang van het kind centraal staat. Wij willen
onderzoeken hoe het belang van het kind zich verhoudt tot het meerouderschap.
Verder krijgen ouders meer ruimte om kinderen financieel te ondersteunen als zij
uit huis gaan, bijvoorbeeld bij een studie of bij de aankoop van een huis. We doen
nieuwe voorstellen om schenkingen van ouders en grootouders te vereenvoudigen
en minder te belasten.
‛De financiële ondersteuning van
gezinnen met kinderen is onnodig
ingewikkeld en versnipperd. De regelingen
moeten worden vereenvoudigd’
47
CDA VERKIEZINGSPROGRAM 2017-2021
3.1.2 Een mantelzorgvergoeding voor families
Het huidige kabinet heeft fors bezuinigd op de zorg voor ouderen en zieken,
zonder daarvoor een redelijk alternatief te bieden. Veel van die zorg is terechtgekomen
bij familieleden en mantelzorgers. Op die manier is de samenleving
veel geld bespaard, maar lopen deze mensen wel aan tegen extra kosten of
minder inkomsten.
Wij vinden dat niet terecht en komen daarom met een mantelzorgvergoeding voor
familieleden en mantelzorgers die voor een langere tijd de zorg voor een naaste op
zich nemen. De mantelzorgvergoeding betekent een belastingvoordeel voor kinderen,
ouders, grootouders en mantelzorgers, die ervoor kiezen om verlof op te nemen
of minder te gaan werken om de zorg beter te kunnen combineren met het werk.
Zorgen voor elkaar moet niet belast, maar beloond worden.
3.1.3 Langer ouderschapsverlof voor moeders én vaders
Nederland kent het kortste vaderschapsverlof van heel Europa. Wij vinden ouderschapsverlof
belangrijk om kinderen een stabiel begin te geven en de betrokkenheid
van vaders bij de opvoeding te vergroten. Ook biedt langer vaderschapsverlof
de moeders meer mogelijkheden om na hun verlof weer aan de slag te gaan.
Daarom geven wij kersverse ouders samen drie maanden extra verlof na de
geboorte van hun kind.
3.1.4 Tijd voor elkaar: meer flexibiliteit voor jonge gezinnen
In deze hectische tijd vragen we veel van jonge ouders. De combinatie van de zorg
voor een gezin met een baan is vaak zwaar. De risico’s van uitval of een burn-out
liggen op de loer. Het risico daarop wordt groter als er ook nog de zorg voor
een hulpbehoevende ouder bij komt of een van de kinderen extra aandacht of
begeleiding nodig heeft.
Daarom willen wij jonge gezinnen in het spitsuur van het leven helpen door meer
mogelijkheden voor flexibel verlof en flexibele werktijden. We willen ook meer
maatwerk in de buiten- en voorschoolse voorzieningen, met ruimere openingstijden
en een betere aansluiting tussen school en buitenschoolse opvang.
48
Keuzes voor een beter Nederland
Naast de bezorgdheid die we hebben over de druk op gezinnen, die zich in allerlei
bochten wringen om werk en zorg te combineren, past ook een pleidooi voor een
gezamenlijk rustmoment in de week. In de christelijke traditie is de zondag de dag
dat mensen naar de kerk gaan. Vandaag de dag betekent de zondag evenzeer dat
veel mensen niet hoeven te werken en tijd hebben voor hun eigen gezin, familie
en vrienden, voor sport of ontspanning. Wij vinden die gemeenschappelijke rustdag
belangrijk voor de samenleving als geheel en zijn om die reden tegen het afschaffen
van de zondagswet, die gemeenten de bevoegdheid geeft om de zondagsrust
te bewaren.
‛Om (jonge) gezinnen in het spitsuur
van het leven te helpen moeten er
meer mogelijkheden komen voor flexibel
verlof en flexibele werktijden. Zo wordt
werk, zorg en gezin beter te combineren’
3.1.5 Zorg voor de jeugd
Helaas heeft niet ieder kind een onbezorgde jeugd. Problemen thuis en op school,
maar ook fysieke problemen of gedragsproblemen kunnen de ontwikkeling van een
kind belemmeren. Wij komen op voor het recht van alle kinderen om zich binnen de
eigen mogelijkheden maximaal te ontwikkelen. De overheveling van de jeugdzorg
naar de gemeenten heeft nog niet opgeleverd wat we hoopten. Er is nog een wereld
te winnen door sneller maatwerk te leveren voor de juiste hulp voor het kind en
onnodige bureaucratie terug te dringen. Het is daarom van belang dat ouders die
vastlopen terecht kunnen bij het Advies- en Klachtenbureau Jeugdzorg. Voor
kinderen moet de Kindertelefoon beschikbaar blijven. Wachtlijsten in de jeugdzorg
zijn voor ons onaanvaardbaar.
49
CDA VERKIEZINGSPROGRAM 2017-2021
Als het echt niet lukt om kinderen thuis veilig te laten opgroeien bieden pleegouders
hulp. Hun inzet verdient al onze waardering en ondersteuning. Om de abrupte
overgang van pleegzorg naar zelfstandig wonen beter te organiseren, willen wij
meer ruimte om de pleegzorg na de achttiende verjaardag te kunnen verlengen,
als dat in het belang van de jongere is.
3.1.6 Kinderen in armoede
Eén op de negen kinderen in Nederland groeit op in armoede. Hun vooruitzichten
zijn er door de economische crisis vaak niet beter op geworden en hun verhalen
zijn schrijnend. Zij krijgen bijvoorbeeld niet elke dag een warme maaltijd of geen
nieuwe kleren of schoenen als dat nodig is. Veel kinderen die in armoede opgroeien
ervaren uitsluiting en schaamte, omdat ze niet overal aan mee kunnen doen, niet
mee kunnen met een schoolreisje of moeten bedanken voor een feestje omdat ze
geen cadeautje kunnen betalen.
Wij vinden dat alle kinderen de kans moeten hebben om kind te zijn. Zij mogen
niet de dupe worden van de problemen van hun ouder(s). Daarom zetten wij in
op betere schuldhulpverlening, zodat mensen die in de schulden raken er sneller
weer uitkomen en ook uit de schulden blijven. Daarnaast stimuleren we basisbudgetbeheer,
dat ervoor zorgt dat alle vaste lasten - zoals huur, zorgverzekering
en gas, water en licht - op voorhand al worden ingehouden op iemands uitkering.
Zo wordt voorkomen dat met de rekeningen ook de problemen zich opstapelen en
huisuitzetting dreigt.
Tot slot is het voor deze kinderen belangrijk dat ze wel volop kunnen meedoen
met sporten of muziekles of naar de bibliotheek kunnen en mee kunnen gaan met
schoolreisjes. Dat is mogelijk door deze voorzieningen als inkomensondersteuning
in natura aan te bieden.
Er moet daarnaast extra geld worden uitgetrokken tegen kinderarmoede. De daarvoor
bestemde rijksmiddelen moeten via de gemeenten rechtstreeks ten goede
komen aan deze kinderen, waar nodig door samenwerking met maatschappelijke
organisaties.
50
Keuzes voor een beter Nederland
3.1.7 Ieder kind op sport of cultuur
Sport en cultuur zijn belangrijk voor ieder kind. Sport is gezond, zeker voor kinderen
die worstelen met een ongezonde levensstijl of overgewicht. Cultuur stimuleert de
algemene- en leerontwikkeling van kinderen. Daarom vinden wij het belangrijk dat
ieder kind kan sporten of zich kan ontwikkelen via muziek, toneel of andere culturele
vorming. Om de toegang tot sport en cultuur voor ieder kind mogelijk te maken,
moet er in iedere gemeente een jeugdsport- of jeugdcultuurfonds in het leven
worden geroepen.
Gemeenten moeten lokale initiatieven zoals een jeugdsportfonds en lokale
armoedefondsen (vanuit charitas en fondsen) vooral praktisch (administratief)
ondersteunen. Zij kunnen ouders voor wie het lidmaatschap te duur is gericht
ondersteunen. Hierdoor voorkomen we dat kinderen als gevolg van een armoedesituatie
buiten-gesloten worden van allerlei activiteiten - elk kind verdient kansen!
3.1.8 Een veilig thuis
Helaas vormt niet ieder gezin een veilig thuis voor de gezinsleden. Huiselijk geweld
is het grootste geweldsprobleem in Nederland. Ieder jaar zijn in ons land 119.000
kinderen en 200.000 volwassenen, veelal vrouwen, het slachtoffer van ernstig
huiselijk geweld of verwaarlozing.
Om het geweld zo snel mogelijk te stoppen en de kans op herhaling zo klein
mogelijk te maken, wordt de meldcode 'huiselijk geweld en kindermishandeling'
aangescherpt. Professionals die om het kind heen staan, zoals artsen, leraren en
hulpverleners, moeten op basis van een meldnorm die door de beroepsorganisaties
zelf wordt vastgesteld - het meldpunt Veilig Thuis inseinen bij ernstige (vermoedens
van) kindermishandeling.
Ook moet het delen van informatie over huiselijk geweld tussen professionals
gemakkelijker worden. Zo wordt bereikt dat slachtoffers van huiselijk geweld en
kindermishandeling, zoals bijvoorbeeld bekend bij de vrouwenopvang of de Raad
voor de Kinderbescherming, bij herhaling van verwaarlozing of geweld meteen weer
in beeld zijn. 
51
CDA VERKIEZINGSPROGRAM 2017-2021
De positie van en zorg aan slachtoffers van kindermishandeling moet worden
versterkt. En we willen nu eens echt een einde maken aan die gevallen waarin
de dader van huiselijk geweld thuis blijft wonen en de rest van het gezin noodgedwongen
vertrekt.
Deze maatregelen zijn ook van toepassing bij andere vormen van onderdrukking
en mishandeling als sharia-huwelijken, polygamie en eergerelateerd geweld. Deze
misstanden kunnen in onze samenleving niet met een beroep op de eigen traditie
worden toegelaten of toegestaan. Als er sprake is van dwang of mishandeling is
dit strafbaar en moet er actieve vervolging plaatsvinden.
3.1.9 Belang van kind bij echtscheiding voorop
Als relaties stuklopen is de emotionele impact van een scheiding groot, zeker voor
de duizenden kinderen die elk jaar een vechtscheiding meemaken. Zij doen het
minder goed op school, zijn vaker agressief en gevoeliger voor depressiviteit.
Wij komen op voor deze kinderen. Om te voorkomen dat het belang van het
kind pas in beeld komt als de zaak uit de hand is gelopen, willen wij dat bij elke
scheiding, waarbij kinderen betrokken zijn, een mediator wordt ingeschakeld. Bij
scheidingen waar de ouders langdurig blijven procederen, wordt een bijzondere
curator aangewezen om de belangen van het kind te bewaken. Bovendien wordt bij
een dreigende vechtscheiding direct een regierechter aangesteld, die het overzicht
houdt en jarenlang juridisch getouwtrek probeert te voorkomen. Bij een echtscheiding
kan ook de band tussen kinderen en de grootouders van de zijde van een van
beide partners in het gedrang komen. Dit leidt opnieuw tot veel verdriet en miskent
de rol die grootouders hebben bij het opgroeien van hun kleinkinderen. Daarom
willen wij de wet zo aanpassen dat de omgang tussen kleinkinderen en hun grootouders
uitgangspunt is.
3.2 Aandacht voor ouderen
Als je je hele leven hard hebt gewerkt, belasting hebt betaald en gespaard voor na
je pensioen, heb je recht op een rustige oude dag. Voor veel ouderen is dat echter
niet aan de orde. Zij zijn bezorgd over hun toekomst en hun financiële situatie.
52
Keuzes voor een beter Nederland
Door alle veranderingen in de zorg, rond hun pensioenen en in de samenleving
hebben ze steeds meer het gevoel er alleen voor te staan en niet gehoord te
worden.
Tegelijk leveren veel ouderen nog steeds een grote bijdrage aan de samenleving,
met hun kennis en ervaring. Dat kan als mantelzorger of vrijwilliger in de buurt,
in de geloofsgemeenschap of in de zorg en aandacht die ze geven aan hun
kleinkinderen. Daarom willen wij meer aandacht en waardering voor alles
wat onze ouderen hebben gedaan en nog doen voor de jongere generaties.
3.2.1 Compensatie voor ouderen met een klein pensioen
Een deel van de ouderen is in de afgelopen periode onevenredig getroffen door
het beleid van het kabinet. Zij kregen te maken met hogere lasten, extra kosten
voor zorg en wonen en voor een deel werden hun pensioenen niet geïndexeerd
of zelfs gekort. Zij profiteren ook het minst nu de economie langzaam aantrekt.
Dit voelt voor deze groep als een groot onrecht, na alles wat zij aan de samenleving
hebben bijgedragen. Een tientje meer of minder is voor ouderen met een klein
pensioen een groot verschil. Wij voelen het als onze plicht om voor deze groep
ouderen met een klein pensioen op te komen en hen substantieel te compenseren
voor de opgelopen achterstand.
3.2.2 Werk voor ouderen…
Door de verhoging van de AOW-leeftijd werken veel ouderen langer door. Dat is
belangrijk en goed; zo kunnen zij hun kennis en ervaring inzetten en overbrengen
op jongere collega’s. Tegelijkertijd is juist het aantal ouderen zonder werk in de
afgelopen jaren fors gestegen. Het kabinetsbeleid om deze mensen weer aan
het werk te krijgen heeft veel geld gekost, maar weinig banen opgeleverd.
Voor een deel van deze ouderen geldt dat zij genoodzaakt waren hun loopbaan
voort te zetten als flexwerker of zzp’er. Ze doen nu hetzelfde werk, maar dan
zonder verzekering en de zekerheid van een baan tot hun 67e. Een verkorting van
de verplichting voor werkgevers om bij ziekte tot twee jaar loon door te betalen, kan
zeker voor deze groep ouderen een flinke verbetering betekenen. 
53
CDA VERKIEZINGSPROGRAM 2017-2021
Ook ons voorstel voor individuele scholingsbudgetten vergroot de kans op werk voor
oudere werknemers.
3.2.3 ...of vrijwilligerswerk
Toch is het bij de huidige werkloosheid en de onzekere economische verwachtingen
niet reëel om te veronderstellen dat alle oudere werklozen op korte termijn
een vaste baan kunnen vinden. Vaak zijn deze mensen wel op een andere manier
in de samenleving actief, bijvoorbeeld als vrijwilliger of mantelzorger.
Die inzet verdient waardering van de samenleving en daarom willen wij een vrijstelling
van de sollicitatieplicht voor werkzoekenden boven de 60 jaar die structureel
en gedurende meerdere dagen per week vrijwilligerswerk doen of mantelzorg
bieden.
3.2.4 Aanpakken eenzaamheid
Eenzaamheid is een groot probleem in onze samenleving. Het komt in alle leeftijdscategorieën
voor, maar vooral onze ouderen zijn een kwetsbare groep. Door hun
afnemende gezondheid en mobiliteit en het wegvallen van een partner of leeftijdsgenoten,
raken ouderen geïsoleerd en ligt eenzaamheid op de loer. Ruim 1 miljoen
van de 55+’ers geeft aan zich eenzaam te voelen. Tweehonderdduizend van hen
hebben slechts eens per maand sociaal contact.
De zorg en aandacht voor onze ouderen is een verantwoordelijkheid van ons allemaal,
van familie, buren, kennissen en verenigingen. Wij willen een landelijke
aanpak eenzaamheid, die lokaal vorm krijgt. Dat kunnen we organiseren; in
Rotterdam hebben we hier goede ervaringen mee opgedaan.
3.3 Beter onderwijs
Onze ouderen hebben ons land opgebouwd, maar onze kinderen zijn de toekomst.
Het is onze taak om hen thuis en op school goed voor te bereiden op hun rol en
plek in de samenleving en de wereld daarbuiten. Goed onderwijs biedt alle kinderen
en jongeren de kans om hun talenten te ontwikkelen en uit te groeien tot volwaardige
en betrokken burgers.
54
Keuzes voor een beter Nederland
Waar het onderwijs juist een krachtig middel kan zijn om de dreigende tweedeling
in de samenleving te keren, zien we dat door het huidige kabinetsbeleid de tweedeling
in het onderwijs juist groter is geworden. Kinderen van laagopgeleide ouders
hebben een kleinere kans om naar de havo of het vwo te gaan dan even slimme
kinderen met hoogopgeleide ouders. Ondanks de belofte van ‘passend onderwijs’
voor alle kinderen is het aantal thuiszitters nauwelijks afgenomen. En het leenstelsel
dat dit kabinet met steun van D66 en GroenLinks heeft ingevoerd, maakt het hoger
onderwijs voor veel jongeren ontoegankelijk. De instroom naar hbo en universitair
onderwijs is aanmerkelijk afgenomen.
Deze ontwikkelingen zijn voor ons onacceptabel en wat ons betreft ‘on-Nederlands’.
Wij staan voor een onderwijs dat aan alle jongeren gelijke kansen biedt op een
goede toekomst. Je inzet telt en niet je afkomst!
3.3.1 Vrijheid van onderwijs beschermen
Niet de overheid, maar de ouders zelf kiezen het type onderwijs voor hun kinderen.
De vrijheid van onderwijs (art. 23 van de Grondwet) geeft ouders de vrijheid om die
school te kiezen of te stichten die past bij hun opvoeding, hun idee over onderwijs of
hun levensbeschouwelijke overtuiging. Veel ouders kiezen dan ook bewust voor het
bijzonder onderwijs. Vanuit onze historie en visie op de samenleving staan wij als
partij pal voor de vrijheid van onderwijs.
Maar in deze tijd moeten we wel waakzaam zijn dat de vrijheid van onderwijs geen
vrijbrief is voor het verspreiden van antidemocratische ideeën of het geven van
slecht onderwijs dat kinderen verder op achterstand zet. Daarom gaan we de
weerbaarheid van de onderwijsvrijheid vergroten door plannen voor nieuwe
scholen vooraf te toetsen op hun bijdrage aan de ontwikkeling van de kinderen,
de integratie en het burgerschap en of hun onderwijs in overeenstemming is met
de Nederlandse Grondwet en het Europees Verdrag voor de Rechten van de Mens.
Waar nodig toetsen we ook de plannen van bestaande scholen. Het bijzonder
onderwijs laat ook ruimte voor vernieuwende schoolconcepten, waar naast de reguliere
lesstof meer aandacht is voor de ontwikkeling van sociale, ondernemende of
digitale vaardigheden. 
55
CDA VERKIEZINGSPROGRAM 2017-2021
3.3.2 Voorschool voor de allerkleinsten
De tweedeling ontstaat al in de eerste opvang van de allerkleinsten. Het huidige
stelsel - met kinderopvang voor kinderen van werkende ouders en peuterspeelzalen
met voorschoolse educatie voor kinderen met een (taal)achterstand - haalt deze
groepen al op jonge leeftijd uit elkaar.
Daarom willen wij peuterspeelzalen en kinderopvang samenvoegen tot één
voorschool, zodat deze kinderen weer met elkaar spelen én leren. Wij willen dat
kinderen tussen twee en vier jaar recht krijgen op een aantal dagdelen voorschool,
met de mogelijkheid voor aanvullende opvang voor ouders die dat willen. Meer dan
nu kan in de voorschool al aandacht zijn voor taal en ontwikkeling. Door de verantwoordelijkheid
voor de voorschool bij gemeenten te leggen is er veel ruimte voor
lokaal maatwerk. Zo kan ook voor een goede overdracht van de kinderen naar de
basisschool worden gezorgd.
3.3.3 Gelijke kansen voor elk kind en elke jongere
Dat kinderen van lager opgeleide ouders minder kansen hebben dan even
getalenteerde kinderen van hoger opgeleide ouders is een zorgelijke, oneerlijke
en onwenselijke ontwikkeling. Wij willen dat elk kind op basis van zijn inzet en
capaciteiten een gelijke kans heeft op een goede schoolkeuze.
Voor een goede keuze blijft wat ons betreft het schooladvies van de leraar aan
het einde van de basisschooltijd leidend. Wel kan de kwaliteit en de voorspellende
waarde van het advies van de leraar verder worden vergroot door leraren hiervoor
beter op te leiden en toe te rusten.
Voor een deel van de kinderen ligt het keuzemoment aan het eind van de basisschool
te vroeg. Daarom willen wij binnen de huidige scholengemeenschappen
brede en meerjarige brugklassen stimuleren zodat laatbloeiers ook de kans krijgen
hun talenten te ontplooien. Daarnaast willen wij dat het stapelen van opleidingen
weer mogelijk wordt voor die jongeren die pas later ontdekken waar ze goed in zijn.
Schakelprogramma’s kunnen jongeren hierin ondersteunen. 
56
Keuzes voor een beter Nederland
3.3.4 Kiezen voor vakmanschap op VMBO en MBO
De tweedeling vertaalt zich ook in de geringe aandacht en waardering voor het
beroepsonderwijs in het politieke debat. Dat is onterecht en onverstandig. Het
beroepsonderwijs is een stevig fundament onder onze samenleving en economie,
waarin altijd behoefte blijft bestaan aan gekwalificeerde vakmensen. Wij kiezen
daarom voor meer investeringen in het beroepsonderwijs.
Wij ondersteunen het kleinschalig beroepsonderwijs dat herkenbaar is voor studenten
en goed aansluit op de vraag van werkgevers in de eigen regio. De nieuwe
kleinschalige MBO-vakcolleges zijn daarvan een goed voorbeeld. Wij willen meer
mogelijkheden om leerlingen in de beroepspraktijk op te leiden en niet alleen aan
scholieren, maar ook aan leraren de mogelijkheid bieden om stage te lopen in de
beroepspraktijk. Wij willen dat ook het praktijkonderwijs wordt afgerond met een
diploma, dat wordt herkend en erkend op de regionale arbeidsmarkt. Het stapelen
van behaalde deelcertificaten in het MBO moet ook mogelijk zijn.
Met de komst van steeds meer ZZP-ers dreigt het opleiden voor technische
beroepen bij het lokale MKB teloor te gaan met schadelijke effecten voor de
economie. Het CDA wil meer mogelijkheden om regionaal en lokaal in aanbestedingen
opleiding targets te stellen. Zo blijven MBO leerlingen in hun eigen regio
het bedrijfsleven versterken. De overgang van het VMBO naar het MBO, en van
het MBO naar het HBO verdient meer aandacht, omdat de overgang voor te veel
jongeren nog te groot is. Een betere loopbaanoriëntatie en schakelprogramma’s
kunnen voorkomen dat zij achterop raken of voortijdig uitvallen. Ook steunen wij de
zogeheten doorlopende vakmanschapsroutes, waarbij de VMBO- en MBO-opleiding
tot en met de start-kwalificatie in een doorlopende leerroute worden vormgegeven.
Ten slotte kiezen we ervoor om de kwalificatieplicht te verhogen tot 21 jaar, met
uitzondering van degenen die zelf in hun levensonderhoud kunnen voorzien. Op
die manier verkleinen we de kans dat jongeren zonder diploma de school verlaten.
3.3.5 De beste leraren voor de klas
Te vaak wordt in het onderwijs het hele stelsel op zijn kop gezet om de kwaliteit te
verbeteren. Daar geloven wij niet in. De beste investering in de kwaliteit is te zorgen 
57
CDA VERKIEZINGSPROGRAM 2017-2021
voor meer tijd, geld, aandacht én waardering voor de leraar. Wij kiezen voor een
betere lerarenopleiding met aparte specialisaties voor jonge en oudere kinderen in
het basisonderwijs en een eigen lerarenopleiding voor het beroepsonderwijs.
Ook mogen de lerarenopleidingen studenten selecteren aan de poort.
Met meer academisch opgeleide leraren in het basisonderwijs en het terugdringen
van onder- en onbevoegde docenten in het voortgezet onderwijs leveren we een
belangrijke bijdrage aan het vergroten van de kwaliteit. Wel dient er ook ruimte te
zijn voor zij-instromers uit bijvoorbeeld het bedrijfsleven in het (beroeps)onderwijs.
Extra aandacht is er voor de inzet op voldoende vakbevoegde leraren in de vakken
waar op korte termijn een tekort dreigt. Het lesgeven moet centraal blijven staan,
leraren moeten de tijd krijgen om zich permanent te ontwikkelen en administratieve
verplichtingen voor leraren moeten worden voorkomen.
Leerlingen en ouders verwachten dat een leraar bij ziekte of andere afwezigheid
snel kan worden vervangen door een goede vervanger. De Wet Werk en Zekerheid
vormt wat dat betreft een belemmering, zeker in het basisonderwijs. Daarom moet
ook die wet worden aangepast, zodat scholen hun vervanging weer beter kunnen
regelen.
3.3.6 Recht op onderwijs op maat
Omdat ieder kind recht heeft op onderwijs is het idee achter het passend onderwijs
op zich goed; de praktijk is echter veel te bureaucratisch, te weinig gericht op
preventie en daardoor niet effectief. Te veel kinderen zitten alsnog thuis in plaats
van op school. Wij willen dat scholen meer mogelijkheden en middelen krijgen
om maatwerk te bieden, zowel voor kinderen die meer zorg nodig hebben als voor
kinderen die meer uitdaging nodig hebben. Daarbij staat het belang van het kind
altijd centraal in de toewijzing van budgetten. Budgettering, die kinderen met
een meervoudige handicap benadeelt ten opzichte van andere kinderen is
onacceptabel.
We onderzoeken de échte effecten van het passend onderwijs op de ontwikkeling
van kinderen en jongeren, inclusief de financiële prikkels in de richting van samenwerkingsverbanden
voor passend onderwijs. De uitkomsten van dit onderzoek
benutten we om tot oplossingen te komen voor geconstateerde problemen.
58
Keuzes voor een beter Nederland
Het recht op onderwijs geldt ook voor kinderen van vluchtelingen. Momenteel krijgen
basisscholen voor kinderen van vluchtelingen slechts één jaar extra bekostiging.
Dat is te weinig omdat deze kinderen niet alleen de taal nog moeten leren, maar
ook extra aandacht nodig hebben door wat ze hebben meegemaakt.
3.3.7 Burgerschap op elke school
Voor ons heeft het onderwijs een brede, vormende opdracht in aansluiting op
de opvoeding door de ouders thuis. Voor de brede vorming willen wij op alle
onderwijsniveaus burgerschap, geschiedenis, filosofie, identiteit en maatschappelijke
betrokkenheid integraal onderdeel uit laten maken van het lespakket. Kennis van
de Nederlandse samenleving en van ieders rechten en plichten is cruciaal om goed
mee te kunnen doen. Zeker in het beroepsonderwijs krijgt burgerschapsvorming
nu nog onvoldoende aandacht. Er moeten bevoegde docenten voor de klas staan
en er moet kwalitatief hoogstaand materiaal beschikbaar komen.
‛Waarden en normen geven we
door via de opvoeding thuis
en het onderwijs op school. Op alle
onderwijsniveaus is aandacht voor
burgerschap, geschiedenis en filosofie
van groot belang’
3.3.8 Terugdraaien leenstelsel
Het leenstelsel dat begin 2015 door VVD, PvdA, D66 en GroenLinks is ingevoerd,
heeft nu al grote consequenties voor de toegankelijkheid van het onderwijs. Wij
vinden het onacceptabel om in het onderwijs drempels op te werpen, waardoor
leerlingen van lager opgeleide ouders en jongeren met een beperking minder gaan 
59
CDA VERKIEZINGSPROGRAM 2017-2021
studeren. Daarmee gaat het stelsel in tegen de grondgedachte van ons onderwijs:
gelijke kansen voor iedereen die zijn talenten wil benutten.
Het leenstelsel vergroot de scheidslijn tussen hoger- en laagopgeleiden in onze
samenleving en de toegankelijkheid van het onderwijs staat op het spel. Wij willen
daarom het huidige leenstelsel terugdraaien en de basisbeurs voor de bachelorfase
opnieuw invoeren. De kwaliteitsimpuls in het hoger onderwijs blijft nodig,
kwaliteitsdoelen moeten vooraf helder geformuleerd worden en draagvlak hebben.
De OV-studentenkaart blijft bestaan.
‛Groeiende tweedelingen bedreigen
de samenhang in onze samenleving.
Om jongeren gelijke opleidingskansen
te bieden moet er een alternatief voor
het leenstelsel komen’
3.3.9 Kwaliteit universiteiten
De Nederlandse universiteiten presteren goed. Het gemiddelde niveau van onderwijs
en onderzoek is hoog en universiteiten zijn stabiele factoren in het Nederlandse
onderwijsstelsel. Voor (doorstroom) studenten vanuit het HBO blijft de universiteit
toegankelijk. Universiteiten lopen aan tegen een grotere verantwoordingsdruk om
het rendement van hun werkzaamheden te ‘bewijzen’.
Deze ontwikkelingen moeten worden gekeerd. Universiteiten moeten zich weer
volledig kunnen richten op hun kernactiviteiten. Daarom willen we wetenschappelijk
onderzoek ontdoen van onnodige bureaucratische ballast van subsidieaanvragen,
verantwoordingen, rapportages en visitaties. Hierdoor kan geld voor onderzoek ook
daadwerkelijk aan onderzoek worden besteed. Wij willen daarnaast investeren in
de onderwijsgevende kwaliteiten van docenten. 
60
Keuzes voor een beter Nederland
Ook worden onderwijsgevende kwaliteiten voortaan meegewogen bij het verlengen
van een aanstelling, salariëring en promotiekansen, zoals dat bij veel internationale
topuniversiteiten al gebruikelijk is. Tot slot moet er ruimte blijven voor kleine studies
en specialistische vakgebieden.
3.3.10Aanpak laaggeletterdheid
In Nederland zijn ruim 2,5 miljoen mensen die moeite hebben met lezen en schrijven
en daardoor moeilijker mee kunnen doen in de samenleving. Dat is een ongekend
hoog aantal en het is voor deze mensen een serieuze handicap in een wereld
van internet, e-mail en sociale media.
Wij willen dat deze mensen opnieuw de kans krijgen om aan de vaardigheden te
werken die zij nodig hebben om mee te kunnen doen. Een brede landelijke aanpak
van laaggeletterdheid is nodig en gemeenten, werkgevers en onderwijsinstellingen
kunnen meer doen om laaggeletterdheid snel te signaleren en aan te pakken.
61
CDA VERKIEZINGSPROGRAM 2017-2021
Zorg voor elkaar
Dat bij alle veranderingen wij met elkaar in dit land altijd
zullen blijven zorgen voor de mensen die dat nodig
hebben. Professionele zorg en mantelzorg, in een instelling
of thuis. Deze belofte om voor elkaar te zorgen is voor ons
niets anders dan het oude, vertrouwde idee van solidariteit
met de zwakkeren in de samenleving. Daar zullen wij nooit
aan tornen.
Zorg gaat over mensen; wij kiezen daarom voor een zorgstelsel
waarin de patiënt centraal staat en waarin professionele zorg
en zorg door familie of bekenden goed aansluiten en waarin
langdurige en intensieve zorg in alle fasen van het leven
beschikbaar is als dat nodig is.

64
Keuzes voor een beter Nederland
‛Zieken en ouderen willen
zorg in de buurt, maatwerk
en kleinschaligheid.
Dat vraagt om een beperking
van schaalvergroting, bureaucratie
en marktwerking in
de zorg’
65
CDA VERKIEZINGSPROGRAM 2017-2021
4. Zorg voor elkaar
We blijven met zijn allen steeds langer gezond en worden daardoor steeds ouder.
Gezond leven, de vooruitgang van de medische wetenschap en de toewijding van
vele deskundige artsen, verpleegkundigen en verzorgenden leveren een grote
bijdrage aan de kwaliteit van ons leven.
Maar er is ook een andere kant aan de zorg. Heel veel Nederlanders maken zich
juist grote zorgen over de toekomst van de ouderenzorg en de gezondheidszorg.
De grote veranderingen van de afgelopen periode in de thuiszorg en de verpleegzorg
hebben veel oudere en kwetsbare mensen in grote onzekerheid gebracht.
Ook maken steeds meer mensen zich oprecht zorgen of zij nu of later de zorg nog
wel kunnen betalen. Het eigen risico en de stapeling van eigen bijdragen maakt
dat mensen zorg mijden of een noodzakelijk bezoek aan een arts uitstellen. Ten
slotte zien veel mensen in de zorg door de bomen het bos niet meer. De wereld
van de zorg en de zorgverzekeraars is onoverzichtelijk en veel te ingewikkeld.
Er zijn te veel regels, te veel administratie en te weinig hulp.
Wij begrijpen die zorgen. En wat ons betreft past daar maar één antwoord op: de
belofte dat bij alle veranderingen wij met elkaar in dit land altijd zullen blijven zorgen
voor de mensen die dat nodig hebben. Professionele zorg en mantelzorg, in een
instelling of thuis. Deze belofte om voor elkaar te zorgen is voor ons niets anders
dan het oude, vertrouwde idee van solidariteit met de zwakkeren in de samenleving.
Daar zullen wij nooit aan tornen.
Zorg gaat over mensen; wij kiezen daarom voor een zorgstelsel waarin de patiënt
centraal staat en waarin professionele zorg en zorg door familie of bekenden goed
aansluiten en waarin langdurige en intensieve zorg in alle fasen van het leven
beschikbaar is als dat nodig is. Wij willen voldoende ruimte en tijd voor een
goed gesprek over de kwaliteit van leven en een naderend levenseinde.
In de zorg dichtbij huis werken huisartsen, wijkverpleging, thuiszorg, familie en
mantelzorg intensief samen. Zorgverzekeraars, instellingen en de (gemeentelijke)
overheid helpen daarbij. Wij kiezen voor meer samenwerking en minder marktwerking!

66
Keuzes voor een beter Nederland
4.1 Goede zorg is dicht bij mensen
Zorg heb je nodig als je ziek bent, ouder wordt of leeft met een handicap of beperking.
De meeste mensen die zorg nodig hebben willen dit zo goed en lang mogelijk
in hun eigen omgeving organiseren.
Bij het organiseren van zorg staat in onze ogen de hulpvragende mens steeds
centraal. Wij willen deze zorg dichtbij huis versterken en beter organiseren, zodat
de professionele zorg en ondersteuning beter aansluiten bij de keuzes van mensen
om zo lang mogelijk regie over hun eigen leven te willen houden. Zorgverlening is
maatwerk: Niet de protocollen, formulieren of standaardhokjes van de zorgaanbieder
of gemeente zijn uitgangspunt, maar de individuele zorgvraag. Innovatie en
nieuwe medische inzichten kunnen daarbij helpen en het persoonsgebonden budget
kan een belangrijk instrument zijn om die zorg naar eigen wens in te richten.
Wij ondersteunen lokale en regionale initiatieven, waarbij buurten, verenigingen,
bedrijven, kerken, etc. met elkaar deze alledaagse zorg voor ouderen en zieken in
hun eigen omgeving organiseren.
4.1.1 Mantelzorg
Mantelzorg is geen keuze. Het overkomt je. Iemand van wie je houdt wordt ziek en
daar zorg je voor. Dat doen maar liefst 3,5 miljoen mensen in Nederland, waarvan
driekwart dit dagelijks, langdurig en intensief doet, in veel gevallen zelfs dag en
nacht.
De zorg in Nederland zou ondenkbaar zijn zonder de inzet, liefde en aandacht van
deze mantelzorgers. Wij hebben daar grote waardering voor en voelen het als een
plicht om hun zorg te ondersteunen en te vergemakkelijken.
Daarom willen wij mantelzorgers meer inspraak geven bij de zogenaamde keukentafelgesprekken:
de gemeente mag nooit korten op de zorg als de mantelzorger in
redelijkheid aangeeft dreigt te worden overbelast. Ook de wijkverpleegkundige moet
bij het oordeel over de vraag hoeveel zorg iemand nodig heeft, goed kijken naar de
draagkracht van de mantelzorger en dit afstemmen met de gemeente. Vooraf moet
dan duidelijk zijn welke zorg gebruikelijk is en wat daardoor als zorgvraag wordt 
67
CDA VERKIEZINGSPROGRAM 2017-2021
aangemerkt. De minimale zorg moet beter worden verankerd. Om mantelzorgers
af en toe even op adem te laten komen, willen wij meer ruimte voor respijtzorg en
dagopvang of extra ondersteuning thuis. Dit vraagt altijd om maatwerk, zodat de
familie met een gerust hart de zorg voor even kan overlaten aan anderen.
Om mantelzorgers financieel te ondersteunen stellen wij in dit verkiezingsprogramma
een ‘mantelzorgvergoeding’ voor als compensatie voor mensen die
verlof opnemen of minder gaan werken om de zorg voor een naaste te kunnen
bieden. Patiënten die door mantelzorgers verzorgd worden krijgen een korting
op de eigen bijdrage. Ook willen wij dat iemand met een AOW-uitkering niet
langer wordt gekort als hij of zij een familielid of vriend in huis neemt om deze
te verzorgen. Dat is een boete op zorgzaamheid en solidariteit!
4.1.2 Betere zorg thuis
Bij de zorg aan huis spelen de huisarts en de wijkverpleging een belangrijke rol. Wij
willen meer gezamenlijke initiatieven om deze zorg dichtbij huis mogelijk te maken
en de samenwerking tussen huisarts, gemeente, wijkverpleging, verpleeghuis,
fysiotherapeuten, apotheken en binnen ziekenhuizen op korte termijn sterk te
verbeteren.Binnen de wijkverpleging kan nog meer vanuit het perspectief van de
cliënt naar de zorgvraag gekeken worden, ook al overstijgt dit de verschillende
zorgdomeinen. De cliënt mag hiervan in de zorgvraag geen hinder ondervinden.
In drie van de vier gevallen hebben mensen de wijkverpleging meer dan een jaar
nodig voor bijvoorbeeld goede nachtzorg, intensieve kindzorg, palliatieve zorg aan
huis of wondverzorging. Wij willen dat als het nodig is ook persoonlijke verzorging,
zoals douchen, onder de zorg van de wijkverpleging wordt gebracht. Zorgverzekeraars
en gemeenten dienen zorg aan huis beter te faciliteren en te ondersteunen.
Daarbij worden ook technologische innovaties gestimuleerd. Zo kan dankzij
toepassing van eHealth bij chronisch zieke patiënten een aantal controles thuis
worden verricht. Dat scheelt een extra bezoek aan het ziekenhuis.
Betere zorg thuis vraagt ook om meer aandacht voor het welzijn van ouderen
en gehandicapten. De overheid kan dit niet alleen, maar kan wel haar aandeel
leveren in het aanbod van o.a. welzijnswerk, geestelijke verzorging en aandacht
voor eenzaamheid. 
68
Keuzes voor een beter Nederland
4.1.3 Langdurige zorg
Waar het bij kortdurende zorg soms letterlijk gaat om het weer op de been helpen
van een patiënt, gaat het bij langdurige zorg aan ouderen, chronisch zieken of
mensen met een beperking vooral om het bieden van kwaliteit van leven. Deze
langdurige zorg thuis is voor familie en mantelzorgers zwaar en omdat mensen
langer thuis blijven wonen zien we dat ook de zorg in verpleeghuizen intensiever en
zwaarder is geworden.
Daarom kiezen wij in de langdurige zorg voor meer investeringen in de kwaliteit
van de medewerkers. In de gehandicaptenzorg kunnen ouders en kinderen blijven
rekenen op de noodzakelijke en dikwijls intensieve zorg; een leven lang. Cliënten
die langdurige zorg en ondersteuning nodig hebben moeten ongeacht de van
toepassing zijnde regels een passende oplossing kunnen krijgen. Het budget volgt
de cliënt in plaats van andersom. Persoonsvolgende bekostiging kan hierbij een
goed instrument zijn.
In verpleeghuizen of instellingen voor mensen met een beperking staat de
kwaliteit van leven voorop. Juist daarom willen wij het verzorgend personeel alle
ruimte bieden om die zorg op een menselijke manier te bieden. Onnodige regels
worden geschrapt, zodat het personeel alle aandacht op de zorg kan richten.
Voor goede zorg is betrokken en voldoende personeel onontbeerlijk. Daarom zullen
bezettingsnormen vastgesteld moeten worden. En tot dat dit gebeurd is, geldt als
uitgangspunt dat er minimaal twee zorgmedewerkers voor een groep van maximaal
acht mensen zorgen.
Goede ouderenzorg is voor ons een kwestie van beschaving. Het gaat om liefdevolle
en waardevolle zorg, die veelal op kleine schaal kan worden georganiseerd.
Wij willen dat er voor ouderen voldoende aandacht is, ook voor gesprekken rond
levensvragen en zingeving en het naderende levenseinde.
4.1.4 Geestelijke gezondheidszorg (GGZ)
In de geestelijke gezondheidszorg zijn de afgelopen jaren veel veranderingen doorgevoerd,
die hele kwetsbare mensen betroffen. In verschillende delen van het land
wordt een significante toename van problemen met verwarde mensen gemeld. 
69
CDA VERKIEZINGSPROGRAM 2017-2021
Wij zijn bezorgd of mensen met psychische problemen wel snel genoeg de zorg
krijgen die ze echt nodig hebben. Voldoende geestelijke gezondheidszorg thuis
en in de buurt is noodzakelijk. Wij willen dat in elke regio goede 24-uurs crisiszorg
beschikbaar is. Deze mensen horen niet op straat rond te zwerven of onterecht in
een politiecel te zitten. De rol en positie van de familie in de geestelijke gezondheidszorg
is heel belangrijk. Hun betrokkenheid kan worden vergroot en versterkt.
Het aantal suïcides is nog nooit zo hoog geweest en het komt voor in alle lagen
van de maatschappij. Wij maken ons over deze ontwikkeling enorm veel zorgen.
Wij moeten nog meer inzetten op een preventieprogramma voor het tegengaan
van suïcides.
4.2 Betere en betaalbare zorg
In de gezondheidszorg is de afgelopen jaren veel veranderd. Te veel, en soms ook
te snel en ondoordacht wat ons betreft. Dit kabinet heeft belangrijke onderdelen van
de zorg bij de gemeenten neergelegd en langer geleden heeft de politiek gekozen
voor een systeem van marktwerking met zorgverzekeraars in een leidende rol.
Hoewel wij niet geloven in het nut van nieuwe stelselwijzigingen, kunnen we wel
flinke slagen maken in de zorg door meer ruimte te geven aan de echte zorgverleners,
meer samenwerking en minder marktwerking. Alleen zo kunnen we ervoor
zorgen dat weer de patiënt centraal staat in de zorg en niet de regels.
4.2.1 Ruimte voor professionals
Net als de agent op straat of de leraar voor de klas, hebben we de (wijk)verpleegkundige
aan het bed en de arts in de spreekkamer opgezadeld met een eindeloze
hoeveelheid regels, administratie en bureaucratie. Dit belemmert hun focus op waar
het in de zorg werkelijk om gaat: de zorg en aandacht voor de patiënt en cliënt. Wij
accepteren minder gedetailleerde rapportages van instellingen om zo de werkdruk
te beperken.
In de praktijk bestaan verschillende goede voorbeelden van regelarme zorginstellingen
die laten zien dat het anders kan door op het vakmanschap van verpleegkundigen
en artsen te vertrouwen en overbodige regels te schrappen zonder in te leveren
op de kwaliteit. Die werkomstandigheden kunnen weer voor alle professionals 
70
Keuzes voor een beter Nederland
gaan gelden. Wij willen daarom medewerkers en instellingen zelf de ruimte laten
om aan te geven welke regels overbodig zijn, zodat meer tijd overblijft voor de zorg
en aandacht voor patiënten. Dit geldt ook voor regels en overbodige inspecties door
de Nederlandse zorgautoriteit en de verschillende inspecties.
‛Meer ruimte en verantwoordelijkheid
voor verpleegkundigen en artsen
voorkomen dat de zorg teveel wordt
bepaald door regels en geld. De zorg
kan beter worden georganiseerd op
basis van vertrouwen, vakmanschap
en verantwoording achteraf’
4.2.2 De zorgverzekeraar begrensd
Weinig mensen maken gebruik van de mogelijkheid om aan het eind van het jaar
over te stappen op een nieuwe zorgverzekering. Iemand die ooit heeft geprobeerd
op die manier een goedkopere zorgverzekering te vinden, weet dat dit niet eenvoudig
is. Het bestuderen van de kleine lettertjes en de onderlinge verschillen is een
immens karwei.
Wij willen een einde maken aan de grote en kleine verschillen tussen de polissen
waardoor mensen nauwelijks in staat zijn een afgewogen keuze te maken. Wij verplichten
de zorgverzekeraars om in ieder geval één overzichtelijke standaardpolis
met gelijke voorwaarden als de andere verzekeraars aan te bieden. Dit vereenvoudigt
de vergelijking en laat ruimte voor concurrentie op aanvullende verzekeringen
waar burgers zelf voor kunnen kiezen. Ook willen wij een einde maken aan de
budgetpolissen; deze tasten de solidariteit aan. 
71
CDA VERKIEZINGSPROGRAM 2017-2021
4.2.3 Minder marktwerking en een stop op winstuitkeringen
Onder het huidige kabinet is marktwerking in de zorg steeds meer een doel op
zich geworden. Nadat de minister eerst de langdurige zorg, wijkverpleging en de
GGZ-zorg naar de zorgverzekeringswet heeft overgeheveld, heeft het kabinet
vervolgens de zorgverzekeraars volledig financieel risicodragend gemaakt voor
die zorg, terwijl bekend was dat de risicoverevening niet op orde is. Hierdoor is
een ongewenste prikkel voor zorgverzekeraars ontstaan om chronisch zieken en
gehandicapten niet als verzekerde toe te laten. Op deze manier wordt de solidariteit
ondermijnd en daarom wordt deze maatregel ongedaan gemaakt.

Ook op andere terreinen blijkt dat de organisatie van het toezicht in de zorg vaak
onduidelijk is. Taken voor regelgeving, toezicht en handhaving lopen vaak door
elkaar heen in een wirwar van organen en organisaties, zoals bijvoorbeeld in het
geval van de Nederlandse Zorgautoriteit. De Nederlandse Zorgautoriteit en andere
toezichthoudende organisaties dienen zich sterk te maken voor een eerlijke en
transparante zorgmarkt. Wij willen toezien dat de Nederlandse Zorgautoriteit en
andere toezichthoudende organisaties echte onafhankelijke gedragstoezichthouders
zijn en kunnen zijn, die bijdragen aan een betaalbare zorg en welzijn in Nederland.
Om de marktwerking in de zorg verder te beteugelen willen wij een verbod op
winstuitkeringen door zorgverzekeraars, zorginstellingen en ziekenhuizen. Geld
dat voor de zorg is bedoeld moet in de zorg blijven of tot lagere premies leiden en
mag niet als winst in de zakken van investeerders of aandeelhouders verdwijnen.
Wij willen dat zorgverzekeraars en zorgkantoren vaker meerjarencontracten met
zorgaanbieders sluiten over de te behalen gezondheidswinst en de prijs, waarbij
rekening wordt gehouden met de kenmerken van de bevolkingsgroep waaraan de
zorg wordt geleverd. Door steeds ingewikkelder aanbestedingsregels uit Brussel
gaat er ook in de zorg steeds meer geld op aan papier, procedures en adviseurs.
Wij kiezen er daarom voor dat de zorg wordt uitgezonderd van de verplichting tot
Europees aanbesteden.
4.2.4 Verlaging eigen risico en beperking eigen bijdragen
De grootste zorg van mensen is de cumulatie van eigen bijdragen en de omvang
van het eigen risico. In minder dan tien jaar tijd is dit eigen risico meer dan 
72
Keuzes voor een beter Nederland
verdubbeld van 150 euro per jaar in 2008 tot 385 euro in 2016. Voor veel mensen,
in het bijzonder chronisch zieken, ouderen en mensen met een beperking, is dat
veel geld. Zeker aan het begin van ieder kalenderjaar is een bezoek aan arts of
ziekenhuis voor hen een kostbare aangelegenheid.
Wij vinden dat het anders kan. Het eigen risico blijft een goed instrument om de
kosten in de hand te houden, maar een forse verlaging van het eigen risico maakt
dat de lasten voor de zorg eerlijker worden verdeeld onder gezonden en zieken.
Het reguliere bezoek aan de huisarts blijft wat ons betreft buiten het eigen risico
vallen, zodat iedereen toegang blijft houden tot medische zorg. Ook voor minderjarige
kinderen komt er geen eigen risico voor medisch specialistische zorg; wij
vinden het belangrijk dat ouders altijd de mogelijkheid hebben om met hun kinderen
het zekere voor het onzekere te nemen.
4.2.5 Beheersing van de zorguitgaven
Ondanks alle bezuinigingen blijven de kosten in de zorg de komende jaren verder
stijgen. Dat heeft te maken met de vergrijzing, maar ook met de kosten voor nieuwe
medische behandelingen en medicijnen. Dat maakt dat het noodzakelijk blijft om
de groei van de zorguitgaven in de hand te houden door net als de afgelopen jaren
bestuursakkoorden te sluiten met een maximum uitgavenplafond. De beheersing
van de zorgkosten zal vooral worden opgebracht door meer innovatie, een grotere
doelmatigheid en meer zorg dichtbij huis door de huisarts en de wijkverpleging.
De zorguitvoering en zorgverzekering dient vereenvoudigd te worden.
Een belangrijke kostenpost in de zorg vormen de medicijnen. Dat gaat zowel
over het terugdringen van de verspilling van medicijnen, als om de vaak hoge
kosten voor nieuwe medicijnen. Voor dat laatste willen wij internationaal meer
samenwerken om de macht van farmaceutische bedrijven aan banden te leggen.
Om het probleem van medicijntekorten aan te pakken willen we samen met de
artsen en apotheken een lijst opstellen van kritieke geneesmiddelen, waarvan altijd
voldoende voorraad moet zijn. Daarnaast vinden we dat fabrikanten en tussenhandel,
die verwijtbaar of zelfs opzettelijk tekorten laten ontstaan, stevig beboet
moeten worden. Ook bij de aanschaf van medische apparaten, operatiehandschoenen
etc. valt nog veel besparingswinst te boeken. Het is ons een raadsel 
73
CDA VERKIEZINGSPROGRAM 2017-2021
waarom ziekenhuizen en zorgverzekeraars nog steeds niet gezamenlijk inkopen.
Dat kan echt anders. Door samenwerking te bevorderen en lagere prijzen af te
dwingen, in nationaal en internationaal verband. Wij zijn voor doelmatig gebruik
van middelen in de gezondheidszorg en willen overproduktie door ziekenhuizen
voorkomen.
Het in loondienst brengen van specialisten kan daar onder voorwaarden bij helpen,
maar de precieze arbeidsafspraken en voorwaarden kunnen door de overheid
alleen gestimuleerd worden, maar de uitwerking is uiteindelijk aan ziekenhuizen
en medisch specialisten.
4.3 Preventie werkt
Nog altijd is preventie de beste investering om ervoor te zorgen dat mensen van
jong tot oud, langer gezond blijven en de regie over hun eigen leven houden. Wij
willen dat preventie in brede zin de prioriteit wordt van de gezondheidssector én
de volgende minister van Volksgezondheid.
Daarom is een brede aanpak van preventie nodig waarbij zorgverzekeraars,
overheden en maatschappelijke organisaties gezamenlijk afspraken maken over
onder andere de inzet voor meer speel- en sportmogelijkheden in de buurt, het
voor alle kinderen mogelijk maken om in een rookvrije omgeving op te groeien, het
weren van suikerhoudende dranken op school en het inzetten op meer voorlichting
en onderzoek.
De komende jaren zal het aantal mensen met één of meerdere chronische
aandoeningen sterk groeien. Dat maakt dat ook afspraken gemaakt moeten
worden om chronisch zieken beter bij de samenleving te betrekken, in hun werk,
in vrijwilligerswerk of in de zorg voor hun naasten.
‛Gezondheidspreventie is de slimste
manier om de kosten in de zorg in
de hand te houden’
74
Keuzes voor een beter Nederland
De overheid moet stappen zetten om de integrale bekostiging van preventie
mogelijk te maken, zodat de focus in de zorg kan verschuiven van ziekte en zorg
naar gezondheid en gedrag. Een gezonde levensstijl met voldoende beweging en
gezonde eet- en drinkgewoontes moet voor jong en oud gestimuleerd worden.
Dat begint wat ons betreft bij toekomstige ouders die tijdens de zwangerschap
kunnen worden geholpen om te stoppen met roken en drinken. Ook voor ouderen
is meer bewegen belangrijk om actief mee te kunnen blijven doen: actief meedoen,
bij voorkeur in groepsverband en in verenigingen is een goed instrument om
eenzaamheid tegen te gaan en daarmee zorgbehoeften te voorkomen. Wij willen
daarnaast dat de overheid een breed tabaks- en alcohol ontmoedigingsbeleid voert,
o.a. door een stapsgewijze verhoging van accijns op tabak en alcoholhoudende
dranken.
De hoeveelheid suiker, zout en vet in sommige voedingsproducten is problematisch.
De verantwoordelijkheid voor een gezond voedingspatroon ligt bij mensen
(of ouders) zelf. Voorlichting op scholen kan bijdragen aan een gezondere levensstijl
van kinderen en jongeren. Daarnaast zijn afspraken met voedingsproducenten
(voornamelijk op Europees niveau) nodig om gezondere voeding te produceren.
4.4 Zorg, zingeving en zeggenschap
In de zorg hebben mensen altijd het recht om eigen keuzes te maken, over zowel
de zorg als de kwaliteit van leven. Dat vraagt tijd en ruimte voor een goed gesprek
tussen de patiënt, zijn of haar naasten en de arts of verpleegkundige. Zingeving
hoort daarbij een integraal onderdeel te zijn van goede op de persoon afgestemde
gezondheidszorg. Het recht om te kiezen geldt ook voor de keuze van de eigen
huisarts of specialist.
4.4.1 De stem van de burger
Inspraak in de zorg is wat ons betreft niet beperkt tot het gesprek tussen arts en
patiënt. Ook de zorgverzekeraars moeten het gesprek aangaan en verantwoording
afleggen over hun beleid. De burger moet meer kunnen meepraten en meebeslissen
over de zorg. De rol van patiëntenorganisaties in de zorg is nog te gering.
Wij willen dat de cliëntenraden en WMO-adviesraden in staat worden gesteld om 
75
CDA VERKIEZINGSPROGRAM 2017-2021
niet alleen mee te praten over beleid, maar ook naast de patiënt te kunnen gaan
staan bij geschillen.
Tenslotte willen we ook in de zorg de mogelijkheid instellen dat burgers met een
‘recht om uit te dagen’ voorstellen doen om zelf de zorg in hun omgeving te organiseren
als alternatief voor voor zorg die wordt aangeboden door de overheid of de
zorgverzekeraars.
4.4.2 Een waardige laatste levensfase
Nu steeds meer mensen in goede gezondheid oud worden en tot op hoge leeftijd
min of meer zelfstandig blijven, gaat er steeds meer aandacht uit naar deze laatste
fase van het leven. Voor ons is hierbij van groot belang dat belangrijke waarden als
aandacht en warmte voor de patiënt voorop staan. Keuzes over de laatste fase van
het leven gaan altijd over zingeving en ethische afwegingen.
Wij staan voor verdere verruiming van mogelijkheden voor palliatieve zorg en
hospices in een goede samenwerking met gemeenten en zorgverzekeraars.
Wij zijn geen voorstander van een verdere verruiming van de euthanasiewetgeving
of een wetsvoorstel dat een recht op levensbeëindiging regelt. Actieve levensbeëindiging
is een realiteit, maar mag geen normaliteit worden.
Elk afzonderlijk geval van actieve levensbeëindiging (euthanasie, hulp bij zelfdoding,
levensbeëindiging op verzoek) dient heel zorgvuldig verantwoord en getoetst te
blijven worden. Er is geen recht op actieve levensbeëindiging. Het is van belang
dat mensen ook lef hebben om alternatieven te bepleiten rondom het levenseinde.
Dit blijkt uit het gegeven dat mensen vaak goed geïnformeerd zijn over het
levenseinde, maar niet over alternatieven voor de laatste fase van het leven.
Het CDA bepleit daarom de verdere uitwerking van het levenstestament, waarin
de wens rondom de laatste levensfase kan worden vastgelegd. Breed, dus van
de wens om maximaal te worden behandeld tot maximaal comfort na te streven
zonder behandeling en niet vanuit het perspectief om het leven te willen beëindigen.
Op deze manier kan de eigen regie behouden worden of bewust worden gedeeld.
Wat ons betreft biedt de huidige wetgeving voldoende ruimte in combinatie met de
juiste waarborgen.
Eerlijke economie
In een eerlijke economie profiteert iedereen mee van het werk dat we
samen verzetten. Dat is nu niet het geval. Mensen op de werkvloer
trekken steeds vaker aan het kortste eind. Ze zijn vaker werkloos of
aangewezen op kleine losse baantjes of tijdelijke contracten. Een
eerlijke economie verbindt de belangen van werknemers en werkgevers,
van rendement en verantwoordelijkheid. Wie werkt moet aan
één baan genoeg hebben om zichzelf of het gezin te onderhouden.
In een eerlijke economie draagt iedereen bij aan collectieve regelingen
en hebben alle werkenden recht op ondersteuning bij ziekte of
arbeidsongeschiktheid. Ook op dit vlak is er nog een wereld te winnen.
Een eerlijke economie is ook een duurzame economie, waar ondernemerschap
loont en groei en bedrijvigheid de toekomst van onze kinderen
versterken in plaats van belasten. Dat is wat rentmeesterschap betekent.
Wij nemen afstand van de wegwerpcultuur waarin mensen, de natuur en
natuurlijke hulpbronnen na gebruik worden afgedankt. Wij nemen afstand
van de jachtige 24-uurseconomie, waarin alles draait om kopen en
consumeren. Het vertrouwde Rijnlandmodel staat garant voor stabiele
en harmonieuze arbeidsverhoudingen.

78
Keuzes voor een beter Nederland
‛Een eerlijke economie
is gericht op de lange
termijn, op kwaliteit en
op een eerlijke prijs. Dat is een
keuze voor maatschappelijk
verantwoord ondernemen,
duurzaamheid en innovatie’
79
CDA VERKIEZINGSPROGRAM 2017-2021
5. Eerlijke economie
“De crisis is voorbij”, juicht het kabinet voorop. Maar het voorzichtige herstel van de
economie wordt nog niet door veel mensen als zodanig gevoeld en nieuwe risico’s
liggen op de loer. Vooral de middengroepen zijn hard getroffen. Hun banen
verdwenen, hun lasten stegen en de vertrouwde zekerheid van een vast contract,
een eigen huis of een zeker pensioen bleek minder groot dan gedacht.
De opeenvolgende crises met de banken, de economie en de euro hebben vooral
het vertrouwen in de economie geschaad. Het economisch optimisme van de jaren
negentig is vervlogen en het vertrouwen dat onze kinderen en kleinkinderen het
beter zullen krijgen zijn we kwijt. De genoemde crises waren geen incidenten. Ze
kwamen voort uit een groot moreel tekort en onachtzaamheid bij overheden, banken
en bedrijven. De snelle winst op korte termijn was belangrijker geworden dan ons
gemeenschappelijk belang op de lange termijn. Alleen als we deze tekortkomingen
onder ogen zien kunnen we een herhaling van deze crises voorkomen en een begin
maken met het herstel van vertrouwen in een eerlijke economie .
In een eerlijke economie profiteert iedereen mee van het werk dat we samen verzetten.
Dat is nu niet het geval. Mensen op de werkvloer trekken steeds vaker aan het
kortste eind. Ze zijn vaker werkloos of aangewezen op kleine losse baantjes of
tijdelijke contracten. Een eerlijke economie verbindt de belangen van werknemers
en werkgevers, van rendement en verantwoordelijkheid. Wie werkt moet aan één
baan genoeg hebben om zichzelf of het gezin te onderhouden. Wij willen geen
oneerlijke concurrentie op de waarborgen van een vast contract en kiezen voor
duurzame en bestendige arbeidsrelaties. In een eerlijke economie draagt iedereen
bij aan collectieve regelingen en hebben alle werkenden recht op ondersteuning
bij ziekte of arbeidsongeschiktheid. Ook op dit vlak is er nog een wereld te winnen.
Een eerlijke economie is ook een duurzame economie, waar ondernemerschap
loont en groei en bedrijvigheid de toekomst van onze kinderen versterken in plaats
van belasten. Dat is wat rentmeesterschap betekent. Wij nemen afstand van de
wegwerpcultuur waarin mensen, de natuur en natuurlijke hulpbronnen na gebruik
worden afgedankt. Wij nemen afstand van de jachtige 24-uurseconomie, waarin
alles draait om kopen en consumeren.
De kansen liggen er volop. Vrijwel geen land drijft zoveel handel met het buitenland
en heeft zo’n diverse combinatie aan economische activiteit. We zijn sterk in 
80
Keuzes voor een beter Nederland
innovatie, landbouw en voeding met universiteiten als die van Eindhoven en
Wageningen als knooppunt en onze excellente Greenport(s). Via Schiphol en
Rotterdam zijn we verbonden met de rest van de wereld. We verbinden traditie
en toekomst in conglomeraten en regio’s van familiebedrijven en start ups. Het
vertrouwde Rijnlandse model staat garant voor stabiele en harmonieuze arbeidsverhoudingen.
De crises hebben ons geleerd dat economie en moraal niet los van elkaar te koop
zijn. Nieuwe bubbels liggen op de loer. Wij kijken daarom verder dan alleen naar
omzet en winstcijfers. We spreken ondernemers, bankiers en consumenten aan
op hun wezenlijke bijdrage die zij aan de samenleving leveren; in goede arbeidsverhoudingen,
in deugdelijke producten en eerlijk zaken doen.
5.1 Een duurzame groei agenda
Ons plan voor een eerlijke economie versterkt de basis voor de welvaart en het
welzijn van de komende generaties. Iedere ondernemer weet dat de kost voor de
baat uitgaat. Dat betekent dat we nu verstandig moeten investeren in de economie
van morgen: in kennis, innovatie en duurzame groei.
We beginnen vanuit een achterstand. Het huidige kabinet heeft flink bezuinigd,
maar nagelaten om vooruit te kijken en daadwerkelijk te investeren in de toekomst.
Wij willen een beter land doorgeven en kiezen daarom in de komende jaren voor
een stevige impuls voor groei, innovatie en een duurzame toekomst. Niet van
bovenaf opgelegd, maar door mensen en bedrijven zelf in staat te stellen deze
keuzes te maken.
5.1.1 Alle gebouwen in 2035 CO2-neutraal
Een duurzame toekomst vraagt om een forse investering in de economie en infrastructuur
van ons land. Om dat mogelijk te maken richten we een ontwikkelingsbank
voor Technologie, Innovatie & Duurzaamheid op als aanjager voor de verandering.
Deze bank kan geld aantrekken op de kapitaalmarkt en daarmee kunnen we onder
meer alle woningen, bedrijven en gebouwen voor het jaar 2035 duurzaam isoleren,
wijk voor wijk en straat voor straat. 
81
CDA VERKIEZINGSPROGRAM 2017-2021
Isolatie van gebouwen is namelijk een van de meest effectieve manieren om de
uitstoot van CO2 terug te dringen. De overheid, bedrijven en corporaties staan voor
een gezamenlijke opdracht om deze transitie in te vullen.
Een dergelijke ontwikkelingsbank kan ook fungeren als aanjager van de (kennis)
economie en verschaffer van kapitaal voor vernieuwende concepten vanuit het
MKB. Verbetering van het milieu én de economie gaan daarbij hand in hand.
5.1.2 Naar een circulaire economie
Een tweede stap op weg naar een duurzame toekomst is de groei naar een
circulaire economie waarbij uiteindelijk alle producten na gebruik worden hergebruikt.
Afval wordt grondstof voor een nieuwe bestemming. Met onze innovatieve
afvalbranche en topuniversiteiten als Delft en Twente kunnen we leidend zijn in
de beweging naar een circulaire economie. Dat levert ook nieuwe bedrijvigheid
en werkgelegenheid op. Het nieuwe kabinet moet met het bedrijfsleven, de afvalbranche
en de wetenschap de handen ineenslaan om deze broodnodige omslag
te maken. Daarnaast stimuleert zij naast landelijke ook regionale coöperatieve
ondernemingsvormen en betrekt de provincies, gemeenten en waterschappen
om in de regio de verbindingen met de burgers en het bedrijfsleven te leggen.
5.1.3 Verduurzamen van de energievoorziening
Om onze energievoorziening te verduurzamen zetten we in op energiebesparing en
CO2-reductie en investeren we in de opwekking van duurzame energie. Op grond
van de klimaatafspraken in Parijs wordt ook van Nederland een extra inspanning
gevraagd. Er moet een geloofwaardig nationaal meerjarenplan komen om deze
doelstellingen ook daadwerkelijk te behalen. We spannen ons in voor grensoverschrijdende
samenwerking met andere (EU)landen, zodanig dat de gezamenlijke
middelen meer verduurzaming opleveren.
Wij verwelkomen lokale initiatieven voor duurzame energie. Bij windenergie verdient
het de voorkeur dat de omwonenden daar zelf profijt van hebben, bijvoorbeeld
door een lagere energierekening of een jaarlijkse investering in de lokale gemeenschap.
Ook wanneer windmolens die met subsidie zijn neergezet na afloop van de
subsidieperiode met winst worden doorverkocht, vloeit een deel van de opbrengst 
82
Keuzes voor een beter Nederland
terug naar de samenleving. Dergelijke winsten kunnen ook via de nieuwe ontwikkelingsbank
opnieuw worden geïnvesteerd in innovatieve projecten voor hernieuwbare
energie. Gemeenten dienen over de bevoegdheden te beschikken om hierbij een
cruciale rol te spelen, onder meer door in hun omgevingsplannen in samenwerking
met betrokken partijen waaronder de netbeheerder en woningcorporaties voorwaarden
te kunnen stellen aan de keuze voor de toekomstige energie infrastructuur.
Teneinde het draagvlak voor hernieuwbare energie te bevorderen wil het CDA
de opbrengst van de energieheffing op lokaal duurzaam opgewekte energie in de
gemeente houden en niet naar de Rijksschatkist laten vloeien. De salderingsregeling
blijft bestaan: de fiscale regels voor het zelf opwekken van schone energie
door burgers en het MKB blijven bestaan en geven hen daarmee de ruimte om
volop te participeren in de energietransitie.
5.1.4 Waarborgen van leveringszekerheid
In de nieuwe geopolitieke verhoudingen in de wereld schromen energieleverende
landen niet om de levering van gas, elektriciteit of olie in te zetten als drukmiddel.
Nederland dient daarom de eigen leveringszekerheid in de toekomst te garanderen.
Dat kan deels door de transitie naar lokale duurzame bronnen, maar zal de
komende jaren ook moeten door een goede spreiding van de import van fossiele
brandstoffen: minder fossiel uit meer landen, om de afhankelijkheid van een land
als Rusland te beperken. De gaswinning krijgt een extra functie, namelijk die van
buffer om leveringszekerheid te bieden.
5.1.5 Recht doen aan Groningen
Heel Nederland heeft de afgelopen decennia geprofiteerd van het Gronings gas.
Nu de lasten van de gaswinning zichtbaar worden, moeten we bereid zijn om de
Groningers royaler te laten delen in de opbrengsten. De Groningers en bewoners
van andere bevingsgebieden moeten daar net zo veilig kunnen wonen als in de
rest van Nederland. Daarom moeten het kabinet en de NAM ervoor zorgen dat
de inwoners en bedrijven in Groningen en in andere bevingsgebieden die schade
lijden of hebben geleden door de gaswinning, volledig worden gecompenseerd.
Investeringen zijn nodig om ervoor te zorgen dat Groningen en andere bevingsgebieden
ook in de toekomst vitaal en leefbaar blijven met voldoende bedrijvigheid 
83
CDA VERKIEZINGSPROGRAM 2017-2021
en werkgelegenheid. Daarnaast zetten wij in op een goede rechtspositieregeling
voor de gedupeerden. Een ander probleem is de hedendaagse schade van de
vroegere mijnbouw in Limburg. Ook die schade dient gecompenseerd te worden.
5.1.6 Investeren in innovatie
Creativiteit en innovatie zijn de sleutelwoorden van de Nederlandse economie.
Dat geldt zowel voor de traditionele maakindustrie als ook voor de creatieve
industrie. Toch blijven de investeringen in innovatie al jarenlang achter bij landen als
Zweden, Denemarken en Duitsland. Het verschil zit vooral in lagere investeringen
door bedrijven zelf.
Om in de Europese top van innovatieve landen te blijven, gaan universiteiten,
ondernemers en overheid vergaand samenwerken. Die samenwerking is niet
vrijblijvend en niet gratis. Daarom reserveren wij structureel substantiële middelen
voor investeringen in kennis en innovatie, op voorwaarde dat het bedrijfsleven hier
zelf ook substantieel aan bijdraagt. De potenties van mainport Eindhoven kunnen
daardoor optimaal worden benut. Binnen het lopende topsectorenbeleid bieden we
regionale partners meer ruimte voor eigen prioriteiten. We maken ons sterk
om Europese topinstituten in Nederland te vestigen.
Een volledig dekkend mobiel netwerk en digitale infrastructuur en snel internet
vormen een basisvoorziening voor een innovatieve economie. Tevens is deze
digitale en mobiele bereikbaarheid een basisvoorziening voor de leefbaarheid en
veiligheid. In een deel van Nederland, met name in het buitengebied, is de digitale
infrastructuur en mobiele bereikbaarheid niet voldoende aanwezig. De verantwoordelijkheid
voor deze volledige dekkende basisvoorziening wordt binnen de overheid
op één plek belegd met een duidelijk mandaat. Op deze manier kunnen we
procedures en investeringen versnellen en financiële middelen effectiever besteden.
5.1.7 Ruim baan voor MKB en familiebedrijven
In de eerlijke economie kiezen we voor bedrijven en ondernemers, die in de
ontwikkeling en productie van goederen of dienstverlening daadwerkelijk iets
toevoegen aan onze samenleving. Het kloppende hart van deze sectoren wordt
gevormd door kleine ondernemers en familiebedrijven. Zij zorgen voor ruim 70% 
84
Keuzes voor een beter Nederland
van de banen in ons land, zijn een bron van innovatie en kennen een sterke lokale
of regionale inbedding.
Ondernemers die met hard werken voor eigen risico een zaak hebben opgebouwd,
hebben vanzelf meer oog voor de lange termijn en de belangen van hun eigen
medewerkers. Daarom bieden wij deze ondernemers meer ruimte hun zaak op te
zetten en uit te bouwen, door minder regels te stellen en het voor deze bedrijven
eenvoudiger te maken om personeel in dienst te nemen.
Economische opgaven doen zich steeds meer voor op regionaal niveau en ze
verschillen per regio. Samen met ondernemers en onderwijsinstellingen moeten
gemeenten en provincies hier effectief en flexibel op kunnen inspelen. Daarvoor
hebben de decentrale overheden meer speelruimte nodig om kennisinstellingen,
ondernemers en onderwijsorganisaties in positie te brengen om hun regio
economisch te laten bloeien. Ook hier geldt voor de Haagse politiek: obstakels
wegnemen en meer regelvrije ruimte voor experimenten.
5.1.8 Kansen voor de maatschappelijke onderneming
In de markt groeit de vraag naar maatschappelijke ondernemingen. Dat zijn
ondernemingen die niet in de eerste plaats winst willen maken maar ook een
maatschappelijke missie voor ogen hebben. Dit kan gaan om een restaurant voor
mensen met een handicap of een coöperatieve supermarkt in een krimpgebied die
open wil blijven om de leefbaarheid te behouden. Deze ondernemers zijn pioniers
in een eerlijke economie die meer draait om welzijn dan om winst. Wij zijn hun
ambassadeur en zetten ons in voor meer ruimte en passende regels.
5.1.9 Bedrijven naar Nederland halen
Naast de groei van Nederlandse bedrijven willen we vestigingsland zijn voor
buitenlandse bedrijven die actief willen deelnemen aan de Nederlandse economie.
We gaan de boer op met de boodschap dat ons land voor buitenlandse bedrijven
een aantrekkelijk, veilig en stabiel land is om te investeren. Wij zijn de poort naar
de Europese markt met hoogwaardig personeel, onderwijs en infrastructuur en
transparante en betrouwbare fiscale voorzieningen. We bieden geen ruimte aan
bedrijven die slechts hun fiscale verplichtingen willen ontlopen.
85
CDA VERKIEZINGSPROGRAM 2017-2021
5.1.10 Versterken internationale handel
Nederland is niet alleen een interessant land om te investeren, ook de internationale
handel zit ons al eeuwenlang in het bloed. In Europa maar ook in opkomende
markten als Azië, Zuid-Amerika en Afrika. Juist met die regio’s kunnen wij meegroeien
door de goede uitgangspositie die we op die continenten al hebben verder
te versterken. Ook hier is het aan ondernemers om te ondernemen, maar kan de
overheid helpen door het verbeteren van de randvoorwaarden, financiering en het
leggen van contacten.
5.1.11 Opkomen voor Nederlandse belangen
In een wereld van hedgefunds en durfkapitalisten heeft niet elke investeerder
het algemeen belang voor ogen. We willen niet lijdzaam toekijken als solide
Nederlandse bedrijven een gemakkelijke prooi worden voor internationale overnames,
speculaties of winstbejag voor de korte termijn. Wij vinden dat de overheid
in dit soort gevallen - via economische diplomatie - scherper en proactiever kan
opkomen voor het Nederlandse belang.
5.1.12 Op weg naar slimme mobiliteit
Om te kunnen werken en recreëren en om elkaar te kunnen ontmoeten moeten we
ons kunnen verplaatsen. De infrastructuur in Nederland biedt ons de mogelijkheid
om dat te doen via weg, spoor en water. Na jaren van minder files is het filespook
weer terug; met de aantrekkende economie zien we dat het verkeer op veel
plaatsen vastloopt. Als je op een doordeweekse dag naar je werk wilt of op een
zondagmiddag naar familie of vrienden, is de kans groot dat je er veel langer over
doet dan gezien het aantal kilometers nodig is. Er moet extra geïnvesteerd worden
in rijkswegen (zowel A- als N-wegen) om de fileknelpunten weg te werken. Dat geldt
voor de Randstad maar ook voor de regio.
We moeten blijven investeren in een goede spoorverbindingen. In de brede randstad
moet het mogelijk worden zonder spoorboekje de trein te kunnen nemen. De
reistijden tussen de randstad en regionale centra moeten verkort worden. Er moeten
snelle en betaalbare treinen gaan rijden via de HSL-Zuid naar België. Daarnaast
willen wij dat er minstens twee nieuwe snelle verbindingen komen met Duitsland.
86
Keuzes voor een beter Nederland
Naast extra investeringen gaan wij ons komende jaren inzetten voor slimme mobiliteit.
In de nabije toekomst moet het mogelijk worden om vijf minuten voor vertrek te
bepalen hoe we naar onze plaats van bestemming reizen. We kiezen een combinatie
van vervoersvormen die daarbij het beste past. Slim reizen is dus flexibel, effectief
en duurzaam. Daarom moeten innovaties en nieuwe technologieën voor mobiliteit
volop benut worden.
Veelzijdige mobiliteit is cruciaal bij de verdere ontwikkeling van de Mainports
Schiphol en de Rotterdamse haven. Daar zijn grote kansen om de mobiliteit verder
te verbeteren. Zo kan de binnenvaart een waardevolle bijdrage leveren aan de
verschuiving van wegtransport naar vervoer via waterwegen. Doorontwikkeling
naar schonere luchtvaart en binnenvaart met nieuwe technologie is daarbij essentieel
om het milieu en de luchtkwaliteit te beschermen. Goederentreinen vervullen
een belangrijke rol bij het verminderen van het aantal vrachtauto's. Het CDA vindt
dat dit echter niet mag leiden tot overlast en onveiligheid in dorpen en steden.
In dat geval moeten er andere oplossingen worden gezocht.
ProRail, NS en de regionale spoorbedrijven krijgen de ruimte om hun prestaties op
het spoor verder te verbeteren. Een dure en tijdrovende reorganisatie van de positie
van ProRail helpt daar niet bij.
Het aantal verkeersslachtoffers is voor het eerst in decennia weer gestegen. Dit is
zorgwekkend. Daarom willen wij maatregelen. Het alcoholslotprogramma blijft
wat ons betreft noodzakelijk. Er komen strengere controles tegen het gebruik van
mobiele apparatuur achter het stuur en bij herhaaldelijke overtreding volgt een tijdelijk
rijverbod. We willen met voorrang de top 10 van meest onveilige N-wegen veiliger
maken, evenals strengere controle op gebruik van drugs en communicatiemiddelen.
5.2 Investeren in werk, borgen van sociale zekerheid
In een eerlijke economie doet iedereen naar vermogen mee en kan iedereen via
werk voor zichzelf en zijn of haar gezin zorgen. Maar een baan staat voor meer dan
een goed salaris: werk zorgt voor uitdaging, nieuwe sociale contacten, inspiratie
en ontwikkeling. Een vaste aanstelling geeft bovendien vertrouwen in en zekerheid
voor de toekomst. Juist dat vertrouwen staat voor veel mensen op de tocht; door 
87
CDA VERKIEZINGSPROGRAM 2017-2021
werkloosheid, arbeidsongeschiktheid of een onzeker bestaan in tijdelijke of flexibele
contracten. Wij vinden de zekerheid van een vast contract belangrijk, zeker nu we
zien dat op de arbeidsmarkt een ongelijk speelveld is ontstaan tussen werknemers
in vaste dienst en zzp’ers. De eerste groep betaalt voluit mee aan de collectieve
voorzieningen van onze verzorgingsstaat, terwijl de groep zzp’ers vaak aanzienlijke
fiscale kortingen krijgt zonder mee te betalen aan collectieve regelingen voor
ziekte en arbeidsongeschiktheid.
Het ongelijke speelveld wordt verder vergroot door de verplichting dat werkgevers
bij ziekte van een vaste werknemer het loon tot twee jaar lang moeten doorbetalen.
Dit is voor kleine ondernemers een (te) groot risico waardoor ze liever geen mensen
meer in vaste dienst nemen.
De ongelijkheid tussen vaste en flexibele contracten is een serieus probleem voor
de arbeidsmarkt. Een kleine groep zzp’ers geniet van de voordelen van een flexibel
contract, maar verpleegkundigen, metselaars of kantoorpersoneel zien hun banen
verdwijnen waarna zij als flexwerker hetzelfde werk moeten gaan doen. Deze
‘gedwongen’ zzp’ers verliezen meer zekerheden dan ze aan vrijheid winnen.
Om deze ongelijkheid te overbruggen willen we duurzame arbeidsrelaties bevorderen
en de doorgeschoten flexibilisering keren. Juist in een eerlijke economie is
een duurzame relatie tussen werkgever en werknemer een gezamenlijk belang
dat bijdraagt aan de wederzijdse betrokkenheid, loyaliteit en productiviteit.
‛Om de toenemende onzekerheid
van veel werknemers tegen te gaan,
moeten werkgevers worden gestimuleerd
om meer mensen in (vaste) dienst te
nemen; de verschillen tussen zzp’ers en
vaste krachten moeten worden verkleind’
88
Keuzes voor een beter Nederland
5.2.1 Eén basisverzekering voor ziekte en arbeidsongeschiktheid
De eerste stap naar een eerlijke arbeidsmarkt is de introductie van één basisverzekering
voor ziekte en arbeidsongeschiktheid voor alle werkenden. Zowel
mensen in loondienst als uitzendkrachten en zzp-ers dragen daar financieel aan
bij en kunnen bij arbeidsongeschiktheid een beroep doen op deze regeling.
Dat vraagt om een vernieuwing van de huidige regels bij ziekte. Wij willen de
verplichting tot loondoorbetaling bij ziekte voor de werkgevers fors terugbrengen.
Voor langere ziekteperiodes komt er een private regeling met publieke waarborgen.
Op die manier blijven alle werkenden beschermd en wordt het voor werkgevers aantrekkelijker
om mensen in vaste dienst te nemen.
5.2.2 Goed en rechtvaardig ontslagrecht
De aanpassing van de ontslagregels door het huidige kabinet is geen succes gebleken.
Het doel was om vaste contracten minder vast te maken en flexibele contracten
minder flexibel. Op die manier zouden zowel werkgevers als werknemers profiteren.
Maar in de praktijk leidt de aanpassing van het ontslagrecht er juist toe dat
bedrijven - vooral in het MKB - aan mensen geen vast contract meer durven geven.
De maatregel werkt dus averechts en wat ons betreft kan het niet zo zijn dat de
theoretische bescherming tegen ontslag ertoe leidt dat je helemaal geen vaste
baan meer krijgt. Daarom willen wij meer ruimte voor de kantonrechter om arbeidscontracten
te ontbinden, zodat ondernemers weer sneller kiezen voor een vast
contract. Het verschil met een flexibel contract is dat bij een vast contract in principe
uitgegaan wordt van een contract voor onbepaalde tijd en je inzet voor de werkgever
meetelt bij de ontbindingsvoorwaarden. Daarnaast moeten er meer mogelijkheden
komen voor meerjarige arbeidscontracten, want een contract voor vijf jaar is dan
misschien wel geen vaste baan, maar wel veel beter dan dat je elke twee jaar weer
op straat staat.
5.2.3 Meer banen
Ondanks de aantrekkende economie en de peperdure banenplannen van het huidige
kabinet blijft de werkloosheid in Nederland hoog, vooral onder de lage- en midden-
89
CDA VERKIEZINGSPROGRAM 2017-2021
inkomens. Naast onze voorstellen om de impasse op de arbeidsmarkt te doorbreken,
kiezen wij voor het enige recept dat echt werkt voor meer banen: werken en ondernemen
lonend maken door lagere lasten en minder regels.
5.2.4 Opkomen voor (arbeids-)gehandicapten en
arbeidsongeschikten
Participatie van mensen met een handicap is een zaak van de samenleving, ieder
heeft hier zijn rol. Met de ratificering van het VN Verdrag voor de Rechten van mensen
met een handicap heeft Nederland een belangrijke stap gezet naar een inclusieve
samenleving. Hiermee is participatie nog geen feit. De overheid, het bedrijfsleven
en de samenleving als geheel dienen samen de implementatie ter hand te nemen,
zodat iedereen kan participeren ongeacht zijn of haar beperkingen of leeftijd.
Voor de eerder voorgestelde verlaging van belasting op laagbetaald werk en de
substantiële verlaging van de lasten voor werkgevers vragen we als tegenprestatie
van de werkgevers een toezegging om het aantal banen voor mensen met een
arbeidsbeperking te verhogen. Tegelijkertijd willen we de regelingen waarop werkgevers
een beroep kunnen doen wanneer zij mensen met een arbeidsbeperking
in dienst nemen - loonkostensubsidie of loondispensatie - versterken en vereenvoudigen.
Hierin dient de overheid het goede voorbeeld te geven. Het quotum voor
arbeids-gehandicapten wordt afgeschaft.
5.2.5 Een gelijk Europees speelveld
De open grenzen voor werknemers en diensten in Europa hebben niet alleen voordelen.
Op de arbeidsmarkt is sprake van oneerlijke concurrentie door goedkopere
arbeidskrachten uit andere lidstaten, die hier ónder de CAO-voorwaarden aan het
werk gaan. Dit pakt slecht uit voor werknemers aan de onderkant van de arbeidsmarkt
en voor ondernemers die zich wel aan de regels houden.
Wij willen daarom een strengere aanpak van bedrijven die de Europese regels
voor het vrije verkeer stelselmatig ontduiken, meer controles en zwaardere sancties
voor overtreders. Het nieuwe kabinet moet zich in Europa sterk maken voor een
aanpassing van de zogeheten detacheringsrichtlijn, waarbij de detachering wordt
gemaximeerd tot zes maanden en een stapeling van detacheringen onmogelijk
wordt gemaakt. 
90
Keuzes voor een beter Nederland
5.2.6 Korte metten met fraude
Jaarlijks vinden er in Nederland tienduizenden gevallen van uitkeringsfraude plaats.
Dat is onverteerbaar voor alle mensen die zich wel aan de regels houden en zij die
met de premies de uitkeringen bij elkaar sparen. Fraude is diefstal van de gemeenschap.
Wij willen dat er meer capaciteit wordt vrijgemaakt voor het opsporen en
vervolgen van profiteurs en fraudeurs. Dat kan bovendien helpen om het onderscheid
tussen fraude en administratieve fouten bij uitkeringsgerechtigden te kunnen
vaststellen. Bij werkelijke fraude dient wat ons betreft ook vaker strafrechtelijke
vervolging plaats te vinden.
5.2.7 Een leven lang leren
Kennis en vaardigheden zijn het kapitaal van de economie van de toekomst.
Tegelijkertijd raken zij in deze veranderende wereld sneller verouderd dan ooit
tevoren. Daarom moeten we permanent investeren in kennis en vaardigheden.
Dat is een opdracht aan werkgevers en werknemers.
De ontwikkelingen op het gebied van ICT, robotisering en 3D-printen gaan razendsnel
en hebben grote gevolgen voor onze economie en arbeidsmarkt. Het CDA wil
dat leerlingen al in het primair onderwijs kennismaken met wetenschap en techniek.
Via het Techniekpact maken we afspraken met regio's over het kiezen, leren en
werken in de techniek. En via een ambitieuze 'smart industry'-agenda dagen we het
MKB uit om te innoveren en samen met hun medewerkers de nieuwe slimme maakindustrie
vorm te geven.
Om een leven lang leren vorm en inhoud te geven willen wij de introductie van
een individueel leerrecht waar werkgevers en werknemers samen voor sparen.
Het wordt daarbij aantrekkelijk om uit de sectorfondsen het individueel leerrecht te
financieren en te beheren. Het individueel leerrecht geldt voor alle mensen in de
beroepsgeschikte leeftijd, ongeacht of iemand werkt of werkzoekend is en ongeacht
de contractvorm. Vanwege het verminderen van de werkgelegenheid voor lager- en
middelbaar geschoolden willen wij binnen deze regeling hen een extra stimulans
geven zich verder te ontwikkelen. 
91
CDA VERKIEZINGSPROGRAM 2017-2021
‛Voor een leven lang leren kiezen wij
voor een individueel scholingsbudget
voor elke werknemer, meer ruimte voor de
combinatie werk en scholing en voor
de overdracht van vakmanschap tussen
jong en oud’
5.3 Onze pensioenen
Veel ouderen, maar ook veel jongeren maken zich terecht zorgen over hun pensioen.
Ons stelsel blijkt minder zeker dan we altijd dachten, ook omdat we allemaal steeds
ouder worden. De economische crisis, de bankencrisis en het beleid van de Europese
Centrale Bank om de rente zeer laag te houden, hebben grote schade aangericht
in het vertrouwen in ons pensioen. In de afgelopen jaren zijn veel pensioenen
niet geïndexeerd en voor de komende periode dreigen zelfs kortingen. Dit raakt in
het bijzonder onze ouderen, niet alleen financieel maar juist ook emotioneel.
Ze voelen zich alleen gelaten, zonder perspectief op herstel.
Om het vertrouwen in het pensioenstelsel te herstellen, moeten we de risico’s onder
ogen zien en van een passend antwoord voorzien. We willen het goede behouden
en het stelsel versterken en toekomstbestendig maken.
5.3.1 Het goede behouden
Voor ons staat voorop dat ons pensioenstelsel een Nederlandse zaak is en onder
geen beding een Europese aangelegenheid. Onze pensioenen zijn opgebouwd door
werknemers en werkgevers en alleen zij kunnen hierover beslissen. Het CDA blijft
zich daarom met kracht verzetten tegen nieuwe EU-regels en de toezichtsarbitrage
die dat met zich meebrengt.
92
Keuzes voor een beter Nederland
In de tweede plaats kiezen wij voor het behoud van de solidariteit tussen generaties
als kernwaarde onder ons pensioenstelsel. Hieruit volgt een verplichting voor alle
werknemers van een bedrijf of een bedrijfstak om mee te doen aan een pensioenregeling.
Daarom kiezen wij ervoor dat zzp'ers alleen de volledige zelfstandigenaftrek
krijgen als zij een minimumbedrag opzij leggen voor hun eigen pensioenvoorziening.
Die aftrek was ooit bedoeld om tegemoet te komen aan de extra
kosten van het ondernemerschap en dus moet die daar ook aan worden besteed.
Dat creëert het broodnodige gelijke speelveld tussen werkenden met verschillende
contractvormen.
Daarnaast vinden wij dat een pensioen alleen een echt pensioen is als je ook een
dekking hebt voor arbeidsongeschiktheid en overlijden. Op die manier delen we met
elkaar de risico’s, wordt iedereen beschermd bij arbeidsongeschiktheid en overlijden
en behoudt iedere werknemer aanspraak op een pensioen, hoe oud iemand ook
wordt. Deze collectiviteit en solidariteit bieden ook een belangrijk schaalvoordeel bij
het beleggen.
5.3.2 Noodzakelijke aanpassingen
De verbetering van het stelsel zit in de keuze voor een meer persoonlijk pensioen
waarbij veel beter inzichtelijk is wat iedere deelnemer aan het eind van de rit overhoudt.
Dat persoonlijke pensioen is ook overdraagbaar naar een ander fonds, als je
van baan verandert. Wij willen meer maatwerk mogelijk maken door voor jongeren
die nog een langere spaarperiode voor de boeg hebben meer risico’s toe te staan,
terwijl bij ouderen juist wordt gekozen voor zekerheid en stabiliteit.
Ook willen we dat het onder voorwaarden mogelijk wordt dat mensen bij uitkering
van het pensioen kunnen kiezen in uitgaven voor hun pensioen of het eigen huis.
Tenslotte moeten pensioenfondsen veel duidelijker communiceren met deelnemers,
ook ten aanzien van de eigen kosten.
5.3.3 De Europese Centrale Bank (ECB) terug naar zijn leest
Wij zijn ronduit bezorgd over de gevolgen van het huidige beleid van de Europese
Centrale Bank op ons pensioenstelsel. Per maand koopt de ECB voor 80 miljard aan
staatsobligaties en bedrijfsobligaties op. Dat was nooit de bedoeling bij de oprichting 
93
CDA VERKIEZINGSPROGRAM 2017-2021
van de bank en dit beleid kent enorme risico’s en gevolgen, waardoor spaarders en
gepensioneerden direct worden geraakt.
Aangezien de Nederlandse pensioenfondsen meer dan de helft van al het
pensioenvermogen in de eurozone bezitten wordt juist ons land het hardst getroffen.
We moeten deze kwestie in Europa agenderen in een stevig pleidooi om vast
te houden aan de bedoeling van het verdrag van Maastricht om geen monetaire
financiering toe te staan.
5.4 Goed en veilig voedsel, duurzame en lonende landbouw
Onze boeren en tuinders leveren een grote bijdrage aan onze eerlijke economie.
Zij zorgen voor gezond, veilig en goed voedsel en de mooiste bloemen en planten
voor consumenten over de hele wereld. Bovendien spelen zij een belangrijke rol bij
het duurzame beheer van natuur en groen in Nederland. Veel boeren en tuinders
hebben decennia oude en trotse familiebedrijven die hechten aan waarden als duurzaamheid,
goed werkgeverschap en het creëren van waarde voor de samenleving.
Onze land- en tuinbouw is echter ook een innovatieve sector. Wij steunen initiatieven
om de productie te vernieuwen zodat de sector nog duurzamer, gezonder en concurrerender
wordt. Internationaal stellen wij alles in het werk om de positie van de
Nederlandse agrarische en visserijsector te versterken.
5.4.1 Europa zelfvoorzienend voor voedsel
Duurzame landbouw, veeteelt en visserij dienen gestimuleerd te worden. Innovatie
van de hele landbouwsector is hard nodig om op termijn binnen Europa zelfvoorzienend
te worden op het gebied van basisvoedsel. Deze doelstelling is ambitieus,
maar ook noodzakelijk. Een zelfvoorzienend Europa is minder afhankelijk van landen
waarvan we niet afhankelijk zouden moeten willen zijn. Bovendien is het duurzamer
als voedsel minder afstand hoeft af te leggen tussen producent en consument.
Daarbij willen we naar evenwichtsbemesting toe in de agrarische sector. Met andere
woorden: wat er aan meststoffen door gewassen aan de bodem onttrokken worden
moet een akkerbouwer en/of melkveehouder weer aan de bodem terug kunnen
geven in de vorm van meststoffen.
94
Keuzes voor een beter Nederland
Voor de toekomst van de agrarische sector willen wij een investeringsregeling voor
jonge bedrijfsopvolgers zodat jonge ondernemers een eerlijke kans krijgen om een
bedrijf te starten of het ouderlijk bedrijf voort te zetten.
5.4.2 Lokale productenmarkt
Wij geloven niet in de traditionele tegenstelling tussen stad en platteland. Veel verstedelijkte
gebieden zijn in hun buitengebied verweven met agrarische gebieden.
Het is belangrijk om niet alle agrarische grond in en rondom steden te bestemmen
voor projectontwikkeling of natuurgebied. Daarnaast kan de relatie wat ons betreft
duidelijker en sterker worden gemarkeerd door meer groen in onze steden te
brengen en in elke stad een lokale productenmarkt te organiseren, voor producten
uit de eigen regio.
Europese wetgeving is voor ons leidend. Nationale wetgeving die strenger is dan
de Europese benadeelt onze ondernemers en wordt daarom zo veel mogelijk
vermeden.
5.4.3 Stop de onteigening
We moeten ook de groene ruimte buiten de stad beschermen. Daarom zijn wij
tegen de onteigening van goede landbouwgrond als middel voor de uitvoering van
Europees, nationaal of provinciaal natuurbeleid voor de aanleg van nieuwe natuur.
In plaats daarvan kiezen wij voor duurzaam faunabeheer, het duurzaam oogsten uit
de natuur en voor een grotere en rendabele betrokkenheid van boeren bij het landschaps-
en natuurbeheer.
5.4.4 Zuinig met zoet water
Voldoende zoet water is één van de grootste strategische uitdagingen van deze
eeuw. Wij accepteren verzilting van belangrijke landbouwgebieden niet. In een waterrijk
land als Nederland moet het mogelijk zijn om voldoende zoet water beschikbaar
te houden voor de voedselproductie. Dit is een gezamenlijke verantwoordelijkheid
van overheid en bedrijfsleven. De zoet waterverdeling wordt met name regionaal
bepaald. Echter de voorziening van Nederland van voldoende zoet water, met name
in het westen, is volgens ons een zaak van nationale orde, die zelfs om afstemming 
95
CDA VERKIEZINGSPROGRAM 2017-2021
vraagt met de andere landen in de bovenlopen van de grote rivieren. Wij willen dan
ook benadrukken dat efficiënte coördinatie op rijksniveau gewenst is, in samenwerking
met de waterschappen.
5.4.5 Veilig voedsel voor een eerlijke prijs
Nederland behoort tot de kopgroep op het gebied van voedselveiligheid en -kwaliteit.
Meer regulering om de nog bestaande excessen tegen te gaan brengt ons niet
verder. Wij houden vast aan de ingezette lijn om producenten en de sector zelf te
laten zorgen voor veilig, schoon en betrouwbaar voedsel. De overheid (NVWA) heeft
tot taak om de rotte appels actief op te sporen en hard aan te pakken. Als belangrijk
exporterend land mag eigen wet- en regelgeving voor ondernemers niet leiden tot
oneerlijke concurrentie op de wereldmarkt.
Veilig voedsel vraagt ook om een eerlijke prijs voor de boer, tuinder en visser, die
het nu vaak aflegt tegen de groothandel of de supermarkten. Wij willen een voedselscheidsrechter
die toeziet op de naleving van een gedragscode voor de retail. Ook
wordt het mededingingsrecht aangepast om de bundeling van krachten van ondernemers
in de landbouw, tuinbouw en visserij mogelijk te maken. De productie moet
in overeenstemming zijn met de maatschappelijke eisen en boeren moeten hiervoor
een eerlijke prijs krijgen.
5.4.6 Een minister voor landbouw, natuur en voedsel
Al deze voorstellen onderstrepen het cruciale belang van de land- en tuinbouwsector
voor onze voedselvoorziening, leefbaarheid en economie. In het huidige kabinet was
de sector toegevoegd aan de portefeuille van de staatssecretaris van Economische
Zaken, die openlijk erkende ‘hier niet voor de boeren te zitten’. Wij zien in een aparte
minister voor landbouw, natuur en voedsel de erkenning van het grote belang van
deze sector. Dit leidt er bovendien weer toe dat er in samenhang naar de verschillende
vraagstukken wordt gekeken. Landbouw en natuurbeheer zijn geen tegenstelling.
5.5 Solide overheidsfinanciën, eerlijke belastingen
Iedereen weet, dat wie jaar op jaar te veel uitgeeft op enig moment in de problemen
komt. Vroeg of laat staan de schuldeisers op de stoep, gevolgd door de deurwaarder. 
96
Keuzes voor een beter Nederland
Maar vreemd genoeg lijkt die regel voor de overheid niet te gelden. In de afgelopen
jaren heeft het kabinet veel bezuinigd, maar zijn tegelijkertijd de belastingen voor
burgers en bedrijven flink verhoogd. Dat kan en moet anders.
Wij willen niet alleen dat de overheid ons belastinggeld sober, efficiënt en verstandig
uitgeeft, maar ook dat de belastingheffing eerlijker en eenvoudiger wordt en
meer bijdraagt aan de ontwikkeling van de economie. In die tweede opdracht schiet
het huidige stelsel tekort. Door de vele regels, toeslagen en uitzonderingen is het
belastingstelsel onoverzichtelijk geworden. Dit leidt tot onnodige bureaucratie en
administratieve lasten, tot een belastingdienst die niet meer in staat is om wijzigingen
en controles uit te voeren, maar bovenal tot meer mogelijkheden om belasting te
ontwijken en te ontduiken. Verder loont werken en ondernemen te weinig, is het
aangaan van schulden aantrekkelijker dan sparen en begrijpen werknemers
nauwelijks wat ze overhouden als ze bijvoorbeeld extra uren werken.
Een eerlijke economie vraagt om solide overheidsfinanciën, lagere lasten en een
eerlijk en overzichtelijk belastingstelsel. Een solide toekomst is een verantwoordelijkheid
van ons allemaal.
5.5.1 Sparen in de vette jaren
Wij willen de toekomst van onze kinderen en kleinkinderen niet belasten met de
schulden die wij nu maken. Daarom wordt de staatsschuld stap voor stap teruggebracht.
Dat kan als we weer daadwerkelijk trendmatig begroten: in tijden van
economische groei dringen we het begrotingstekort waar mogelijk en verstandig
terug naar nul, zonder dat we hals over kop moeten bezuinigen, als de groei achterblijft
bij de verwachtingen.
Wij willen lange termijnafspraken over trendmatig begroten en het terugdringen van
de schuld zonodig verankeren in een wet waarin wordt vastgelegd dat de overheidsuitgaven
niet verder mogen stijgen als de tekorten te groot zijn.
5.5.2 Eenvoudig en rechtvaardig: een sociale vlaktaks
Alle deskundigen zijn het erover eens dat ons belastingstelsel onnodig ingewikkeld
en ondoelmatig is. Wij pleiten al jaren voor een eenvoudig en eerlijk belastingstelsel 
97
CDA VERKIEZINGSPROGRAM 2017-2021
met twee tarieven: een laag tarief voor de lage inkomens en een hoger tarief voor
hoge inkomens. Daarbij versimpelen we de huidige wirwar van inkomensschijven,
heffingskortingen en aftrekposten die in de praktijk tot veel onduidelijkheid en allerlei
onbedoelde effecten leiden.
De lagere belastingdruk die op deze manier ontstaat, leidt tot meer economische
groei, en heeft als voordeel dat voor iedereen veel duidelijker is wat hij of zij werkelijk
overhoudt van het bruto loon. Bovendien stoppen we door zo’n vlaktaks met het
rondpompen van geld.
Belasting moet geheven worden naar draagkracht. Nu wordt een eenverdiener veel
zwaarder belast dan tweeverdieners of een alleenstaande ouder. Dat is onrechtvaardig
en zeer ongewenst, zeker wanneer er geen sprake is van een vrijwillige
keuze. Daarom willen wij het belastingstelsel meer inrichten naar draagkracht en het
daarmee ook minder ingewikkeld maken.
Gelet op de ernstige organisatie- en IT-problemen bij de belastingdienst is de invoering
van een dergelijk stelsel op korte termijn niet direct verantwoord en haalbaar.
Wij achten een grondige reorganisatie van deze dienst noodzakelijk, voordat we
volledige en noodzakelijke hervorming van het belastingstelsel kunnen doorvoeren.
5.5.3 Lagere lasten voor ondernemers
Ondernemers zijn de motor van een eerlijke economie. Zij zorgen voor groei, werkgelegenheid
en innovatie, zij investeren in onze toekomst. Als het goed gaat met
onze ondernemers, gaat het goed met ons land. Daarom kiezen wij voor lagere en
eenvoudigere lasten en minder regelgeving voor ondernemers, vooral in het MKB.
5.5.4 Sparen stimuleren
In een eerlijke economie wordt sparen beloond en te veel lenen juist ontmoedigd.
Maar in Nederland werkt het net andersom: we financieren woningen met een lening
van 100 procent van de waarde en de belastingdienst bevoordeelt ondernemers
die investeringen met een lening financieren ten opzichte van ondernemers die
eigen geld inbrengen. Mensen die wel sparen krijgen van de belastingdienst een
aanslag gebaseerd op een fictief rendement dat hoger is dan een bank op dit 
98
Keuzes voor een beter Nederland
moment uitkeert. Dat klopt niet. We gaan daarom het reële rendement belasten.
Daarop vooruitlopend verlagen wij de belasting op spaargeld.
5.5.5 Schenken zonder zorgen
Mensen die geld opzij zetten om hun kinderen op een later moment te helpen bij het
doen van grote uitgaven voor een studie of de koop van een huis, worden nu gestraft
met een extra belasting op de geschonken bedragen.
Wij willen die spaarzaamheid en de mogelijkheid tot schenken juist bevorderen.
Daarom willen wij dat de verhoogde vrijstelling van € 100.000,- definitief wordt voor
schenkingen met studie of woningbezit als doel. Niet iedereen heeft zo'n groot
bedrag. Daarom vinden we dat een schenking ook gespreid mag plaatsvinden. Ook
voor grootouders, ooms en tantes en niet-familieleden willen we de mogelijkheden
voor schenkingen verruimen.
5.5.6 Belastingontwijking en fraude tegengaan
In een eerlijke economie draagt iedereen zijn steentje bij via de belastingen. Dat
vraagt ook dat we stevig optreden tegen bedrijven en multinationals die met slimme
constructies belasting ontwijken of ontduiken.
Europese afspraken moeten ertoe leiden dat deze bedrijven hun ondernemingsactiviteiten
daar concentreren waar daadwerkelijk waarde wordt toegevoegd, en niet
langer hun toevlucht zoeken in allerlei belastingparadijzen.
In Nederland kunnen we strenger zijn bij het misbruik van het eigen netwerk van
belastingverdragen. We pakken lege brievenbusfirma’s aan en verscherpen de
controles door de Belastingdienst en het toezicht door de Nederlandsche Bank.
Waar nodig scherpen we de regels aan om misbruik tegen te gaan.
Ook kleinere vormen van belastingontduiking door burgers en bedrijven kosten de
staat jaarlijks vele miljarden aan inkomsten. Dergelijke praktijken zijn bovendien
funest voor de belastingmoraal van al die burgers en ondernemers die wel ieder jaar
netjes en eerlijk hun belastingformulier invullen. De aanpak van fraude, witwassen
en stelselmatige ontduiking van belastingen vraagt om slimme opsporings-
99
CDA VERKIEZINGSPROGRAM 2017-2021
methoden, meer internationale samenwerking en een scherper toezicht op de zogeheten
trustkantoren.
5.5.7 Gezonde financiële sector
Sinds de financiële crisis zijn de banken nog verre van gezond. Dat is onvoorstelbaar
als je kijkt naar de schade, waar we als samenleving voor hebben opgedraaid.
Wij willen dat banken dienstbaar zijn aan de samenleving door eerlijke en simpele
producten aan te bieden, door de kredietvoorziening aan het midden- en kleinbedrijf
weer op gang te brengen en door afstand te nemen van de bonuscultuur. Ook willen
wij dat banken in Europa, die zo groot zijn dat ze een systeemcrisis kunnen veroorzaken,
hun risicovolle activiteiten staken of afsplitsen om het risico te verkleinen.
5.6 Naar een evenwichtige woningmarkt, voor kopers én huurders
Juist nu de economie aantrekt, wordt goed zichtbaar dat de woningmarkt niet op
orde is. Lange wachtlijsten voor sociale huurwoningen door de te hoge verhuurdersheffing.
Veel te weinig huurwoningen in het zogenaamde middensegment. En nog
steeds vijfhonderdduizend mensen die met hun inkomen geen recht meer zouden
hebben op een sociale huurwoning, maar er wel wonen.
Voor huizenbezitters zijn er grote verschillen in Nederland. In sommige steden is
de huizenmarkt alweer overspannen geraakt terwijl op andere plekken mensen nog
steeds worstelen met een forse woningschuld, waardoor verhuizen geen optie is.
Voor starters zijn de vooruitzichten niet rooskleurig. Waar terecht is gekozen om
minder restschuld te financieren en sparen te stimuleren worden starters straks ook
geconfronteerd met een studieschuld die zwaar zal drukken op de mogelijkheden om
de woningmarkt te betreden. Dit is één van de aanvullende redenen waarom wij het
leenstelsel terugdraaien.
Om de woningmarkt weer in beweging te krijgen is het dus nodig om coöperaties
weer in staat te stellen huizen te bouwen, de vrije huurmarkt te stimuleren om
woningen met een huur tussen de 700 en 900 euro te bouwen en met name rond de
grotere steden voldoende koopwoningen beschikbaar te hebben. Oftewel er moet
gebouwd gaan worden!
100
Keuzes voor een beter Nederland
Een aparte minister voor Wonen is geen meerwaarde gebleken. Die kan dus weer
worden afgeschaft.
5.6.1 Woningbouwcorporaties belonen voor energiezuinig
bouwen
De woningbouwcorporaties blijven werken aan het herstel van vertrouwen van hun
huurders en van de samenleving als geheel. Slechte investeringen, buitensporige
beloningen en gevaarlijk derivatenbeleid hebben het vertrouwen flink geschaad.
Er is en blijft behoefte aan een sterke corporatiesector dus zetten we volop in op het
herstel van vertrouwen. Daarvoor is het nodig dat corporaties meer ruimte krijgen
om te blijven investeren in maatschappelijke functies en leefbaarheid, door ruimte te
bieden aan bijvoorbeeld gecombineerde functies zoals wonen en centra voor jeugd
en gezin. Daarnaast is de opgelegde regelgeving veel te rigide als je kijkt naar de
regionale verschillen. In krimpgebieden maar ook in wijken waar marktpartijen niet
investeren, moet er ruimte zijn voor corporaties om ook buiten het sociale huursegment,
woningen te bouwen om te voldoen aan de lokale woonbehoefte.
Om de woningbouwcorporaties niet verder te beknotten in hun investeringsruimte,
en daarmee de wachtlijsten actief te bestrijden, kan de verhuurdersheffing verlaagd
worden, op voorwaarde dat de investeringen gericht zijn op het bouwen van, en
het renoveren tot, energiezuinige woningen.
5.6.2 Meer bouwen voor het middensegment van de huurmarkt
Om de woningmarkt los te trekken ligt er een forse bouwopgave in het middensegment
van de (huur)markt. Dit is nodig om de doorstroom vanuit het lagere segment
op gang te brengen. Wij willen dat gemeenten een actievere rol spelen om dit
probleem op te lossen, door bij de uitgifte van nieuwe grond vaker de voorwaarde te
stellen dat er ook voor de vrije huursector wordt gebouwd. Zo nodig kunnen gemeenten
dit stimuleren door lagere grondprijzen te rekenen voor dit soort projecten.
Om het bouwen in het middensegment te realiseren dienen harde afspraken
gemaakt te worden in het gemeentelijke woonbeleid. Om gemeenten hiertoe beter in
staat te stellen moeten er wettelijke instrumenten komen die het mogelijk maken om 
101
CDA VERKIEZINGSPROGRAM 2017-2021
bouwen in het middensegment af te dwingen. Ook corporaties krijgen meer ruimte
om een vast deel van hun woningbestand voor het middensegment te bestemmen
als de markt dit niet oppakt.
5.6.3 Terugdringen van scheefwonen
Wanneer in het middensegment de doorstroom op gang komt door een ruimer aanbod,
ontstaat er meer ruimte om de problematiek van scheefwonen aan te pakken.
Scheefwonen is een belangrijke oorzaak voor de huidige wachtlijsten in de sociale
huursector.

Huurders moeten jaarlijks inzicht geven in hun financiële situatie, zodat kan worden
vastgesteld of een woning nog passend is bij het inkomen. Wanneer wordt vastgesteld
dat iemands inkomen inmiddels te hoog is voor de betreffende huurwoning dan
krijgt de huurder in de eerste plaats een huurverhoging opgelegd die past bij het
inkomen. Gemeenten en corporaties moeten een actievere rol gaan spelen bij het
tegengaan van scheefwonen, door te sturen op doorstroming van scheefwoners.
Onder meer door stimulerende maatregelen, zoals korting op bouwgrond voor
mensen die een sociale huurwoning achterlaten.
De reeds voorgestelde invoering van tijdelijke huurcontracten in de sociale sector
voor bepaalde groepen is daarnaast een belangrijke stap om scheefwonen in de
toekomst te voorkomen.
5.6.4 Starters op de woningmarkt op weg helpen
Het is noodzakelijk dat het voor starters gemakkelijker wordt om een eerste huis
te kopen. Hiervoor dient de landelijke overheid een startersfonds in te richten.
Gemeentelijke overheden kunnen gelden uit dit fonds aanvragen. Hiermee kan
de doorstroming van huur naar koop gestimuleerd worden.
5.6.5 Minder lenen
Een deel van de huiseigenaren is de afgelopen jaren in de problemen gekomen,
omdat de waarde van hun huis fors lager was dan hun hypotheekschuld. Die problemen
moeten ons voorzichtiger maken bij het aangaan van grote leningen. 
102
Keuzes voor een beter Nederland
In een ideale situatie leggen mensen ook zelf geld in als zij een woning kopen en
hoeven zij niet het volledige aankoopbedrag te lenen. Hiervoor dienen positieve
prikkels gecreëerd te worden om met name jongeren en starters met meer eigen
middelen in te laten stappen in de woningmarkt. Bouwsparen is hiervoor een effectief
middel maar zal fiscaal gestimuleerd moeten worden.
5.6.6 Suggestie boetevrij aflossen
Zeker nu de hypotheekrente laag is, moeten hypotheekverstrekkers hun klanten
actief wijzen op opties die het mogelijk maken dat huizenbezitters profiteren van die
lagere rente. Regels in fiscaliteit en toezicht die er voor zorgen dat huizenbezitters
niet kunnen profiteren, worden zo nodig aangepast.
5.6.7 Wonen en zorg mogelijk maken
Ouderen die langer thuis blijven wonen en op latere leeftijd ook zorg nodig hebben
moeten in het woonbeleid beter gefaciliteerd worden. Nu zijn zorgwoningen met
centrale voorzieningen nog moeilijk te realiseren binnen het huidige huur- en puntenbeleid.
Hiervoor dient meer ruimte te komen zodat er meer zorgwoningen gebouwd
kunnen worden die voor ouderen ofwel in de sociale (huur)sector, als in het
midden- en dure (koop)segment bereikbaar zijn.
103
CDA VERKIEZINGSPROGRAM 2017-2021
Verklarende woordenlijst
AIVD: Algemene Inlichtingen en Veiligheidsdienst
Antisemitisme: Racisme met als mogelijk gevolg discriminatie van
 Joden
AOW: Algemene Ouderdoms Wet
Bedrijven in breedband: Bedrijven die een snelle verbinding met internet/
 netwerk bieden
Checks and balances: Scheiding der machten. Dit is een belangrijk element
 van de rechtsstaat
Circulaire economie: Een economisch systeem waarin producten en
 grondstoffen zo veel mogelijk worden hergebruikt
Durfkapitalisten: Organisaties of personen die een lening verstrekken
 aan een onderneming met een relatief groot risico
Hbo: Hoger beroeps onderwijs
Hedgefunds: Zeer speculatief ingestelde beleggingsfondsen
IS: Islamitische Staat
Leasing and sharing: Materieel inhuren van en delen met buurlanden
Mbo: Middelbaar beroeps onderwijs
Megalomaan: Grootheidswaan
NAVO: Noord Atlantische Verdragsorganisatie
Normbesef: Besef van het bestaan van (fatsoens)regels
NVWA: Nederlandse Voedsel en Warenautoriteit
OV - studentenkaart: Openbaar Vervoer -studentenkaart
Pluriform: Veelvormig, meerdere soorten en stromingen
Respijtzorg: Tijdelijke professionele hulp via de AWBZ wanneer
 mantelzorgers de gebruikelijke zorg gedurende een
 korte periode niet kunnen verlenen, bijvoorbeeld
 doordat zij overbelast zijn. De mantelzorger kan zo
even ‘op adem komen’, om daarna de zorg weer op
 zich te nemen.
Right to challenge: Recht om uit te dagen
Safe havens: Veilig onderkomen, veilig toevluchtsoord
Sociale dumping: Het voordeel halen uit het feit dat in bepaalde landen
 de arbeidslonen lager liggen (vanwege lagere sociale
 lasten), waardoor een handel ontstaat die ten nadele
 van andere landen wordt bedreven en waardoor
 eerlijke concurrentie onmogelijk wordt gemaakt
104
Keuzes voor een beter Nederland
Synthetische drugs: Synthetische drugs zijn in het laboratorium
 nagemaakte plantaardige drugs. Voorbeelden van
 plantaardige drugs zijn: paddenstoelen, ephedra, khat,
 hasj, wiet, tabak, papaver, maar ook allerlei kruiden
 zoals kava kava en yohimbe. Voorbeelden van
 synthetische drugs zijn efedrine, amfetamine en XTC
Vmbo: Voorbereidend middelbaar beroepsonderwijs
ZZP: Zelfstandige Zonder Personeel
Buitenom 18
Postbus 30453
2500 GL Den Haag
(070) 342 48 88
cda@cda.nl
www.cda.nl
